# language_name_wals:	Fijian
# language_name_glotto:	Fijian
# iso639_3:	fij
# year_composed:	NA
# year_published:	1974
# mode:	written
# genre_broad:	non-fiction
# genre_narrow:	religion
# writing_system:	Latn
# special_characters:	NA
# short_description:	The Bible in Fijian. Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.
# source:	https://www.bible.com/de/bible/508/gen.1.fov
# copyright_short:	Â© Bible Society of the South Pacific 1974
# copyright_long:	This translation, published by the Bible Society of the South Pacific, was published in 1974. If you are interested in obtaining a printed copy, please contact the Bible Society of the South Pacific at www.bible.org.fj.
# sample_type:	whole
# comments:	The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.

40001001	Ai vola ni tubutubu i Jisu Karisito , na luve i Tevita , na luve i Eparaama .
40001002	A tama i Aisake ko Eparaama ; ka tama i Jekope ko Aisake ; ka tama i Juta kei iratou na tuakana kei iratou na tacina ko Jekope ;
40001003	ka tama i Feresi kei Sera ko Juta , a tinadrau ko Tema ; ka tama i Esiromi ko Feresi ; ka tama i Erami ko Esiromi ;
40001004	ka tama i Aminatapi ko Erami ; ka tama i Nasoni ko Aminatapi ; ka tama i Salimoni ko Nasoni ;
40001005	ka tama i Poasi ko Salimoni , a tinana ko Reapi ; ka tama i Opeti ko Poasi , a tinana ko Ruci ; ka tama i Jese ko Opeti ;
40001006	ka tama i Tevita na tui ko Jese . Ka tama i Solomoni ko Tevita na tui , a tinana ko koya ka wati i Uraia eliu ;
40001007	ka tama i Riopoami ko Solomoni ; ka tama i Epaia ko Riopoami ; ka tama i Asa ko Epaia ;
40001008	ka tama i Josafati ko Asa ; ka tama i Jorami ko Josafati ; ka tama i Usaia ko Jorami ;
40001009	ka tama i Jocami ko Usaia ; ka tama i Aasi ko Jocami ; ka tama i Esekaia ko Aasi ;
40001010	ka tama i Manasa ko Esekaia ; ka tama i Emoni ko Manasa ; ka tama i Josaia ko Emoni ;
40001011	ka tama i Jekonaia kei iratou na wekana ko Josaia , ni sa yaco na gauna era kau yani kina ki Papiloni .
40001012	Ia ni ra sa kau dina ki Papiloni , sa qai sucu ko Salacieli , a tamana ko Jekonaia ; ka tama i Serupapeli ko Salacieli ;
40001013	ka tama i Epiuta ko Serupapeli ; ka tama i Elaiakimi ko Epiuta ; ka tama i Asori ko Elaiakimi ;
40001014	ka tama i Setoki ko Asori ; ka tama i Akeimi ko Setoki ; ka tama i Iliuta ko Akeimi ;
40001015	ka tama i Eliesa ko Iliuta ; ka tama i Macani ko Eliesa ; ka tama i Jekope ko Macani ;
40001016	ia ko Jekope na tama i Josefa na wati i Meri , ko koya sa sucu mai vua ko Jisu , ko koya sa vakatokai ko Karisito .
40001017	Sa qai mani tinikava nai tabatamata kecega sa vakatekivu vata kei Eparaama ka yacovi Tevita ; ia sai tabatamata e tinikava ko ira sa vakatekivu vata kei Tevita ka yacova na kena kau yani ki Papiloni ; ia sai tabatamata e tinikava ko ira sa vakatekivu vata kei na kena kau yani tiko ki Papiloni ka yacova na Karisito .
40001018	Ia sa vakaoqo na sucu i Jisu Karisito : Sa musu eliu ko Meri na tinana vei Josefa , ia ni rau sa sega mada ni veiyacovi , sa votu na nona bukete mai vua na Yalo Tabu .
40001019	Ia sa yalododonu ko Josefa na watina , a sa sega ni via vakavotuya , sa lomana ga me biuta vuni .
40001020	Ia ni sa vakananuma tiko ko koya na ka oqo , sa qai dua na agilose ni Turaga sa rairai mai vua e na tadra , ka kaya , I Josefa , na luve i Tevita , kakua ni rere ni kauta vei iko na watimu ko Meri : ka ni sa tubu mai vua na Yalo Tabu na ka sa kunekunetaka :
40001021	ia ena vakasucuma ko koya e dua na gonetagane ; ia mo vakayacani koya ko JISU ; ka ni sai koya ga ena vakabulai ira na nona tamata mai na nodra i valavala ca .
40001022	Ia sa yaco kecega oqo , me vakayacori kina na vosa ni Turaga ko ya sa tukuna na parofita , ka kaya ,
40001023	Raica ena bukete e dua na goneyalewa , ka na vakasucuma e dua na gonetagane , Ka na vakayacani ko Imanueli : - a kenai balebale , Na Kalou ka tiko vata kei keda .
40001024	Ia sa yadra mai ko Josefa ka sa qai laki kitaka na ka ka kaya vua na agilose ni Turaga , a sa kauta vua na watina :
40001025	a rau sa sega ni veiyacovi , sa sucu mada na nona ulumatua na gonetagane ; a sa vakayacani koya ko JISU .
40002001	Ia ni sa sucu ko Jisu mai Pecileema e Jutia e na gauna sa tui kina ko Eroti , raica , eso na tamata vuku mai na tu i cake era sa lako mai ki Jerusalemi ,
40002002	a ra sa kaya , Evei ko koya sa sucu me nodra tui na kai Jutia ? ni keitou a raica na nona kalokalo mai na tu i cake , ka keitou sa lako mai me cuva vua .
40002003	Ia ni sa rogoca ko Eroti na tui , sa kidroa , kei Jerusalemi taucoko vata kaya :
40002004	ia ni sa vakasoqoni ira vata kecega na bete levu kei ira na vunivola ni tamata , sa tarogi ira ko koya se na sucu beka evei na Karisito .
40002005	Era sa kaya vua , Mai Pecileema e Jutia : ni sa vola vakaoqo na parofita ,
40002006	Ia ko iko Pecileema , e na vanua ko Juta , Ko sa sega ni lailai sara vei ira na veiyasana e Juta : Ni na tubu maivei iko e dua na Turaga , Ko koya ena lewai ira na noqu tamata na Isireli .
40002007	Ia ko Eroti , ni sa kacivi ira lo na tamata vuku , sa qai taroga matua vei ira na gauna sa rairai kina na kalokalo .
40002008	A sa talai ira ki Pecileema , ka kaya , Dou laki vakasaqara matua sara na gone lailai ; ia ni dou sa kunea , tukuna mai vei au , meu laki cuva talega vua .
40002009	Ia ni ra sa rogoca na vosa ni tui , era sa lako ; ka raica , na kalokalo era a raica mai na tu i cake , sa liutaki ira , a sa laki tu vakadua , ni sa donuya na tikina sa koto kina na gone lailai .
40002010	Ia ni ra sa raica na kalokalo , era sa reki vakalevu sara .
40002011	Ia ni ra sa curu ki vale , era sa raica na gone lailai kei Meri na tinana , a ra sa cuva sobu , ka vakarokoroko vua : ia ni ra sa sereka na nodra i solesole kamunaga , era sa vakacabora vua eso nai solisoli ; na koula , kei na drega me vakamai , kei na mura .
40002012	Ia ni sa vakasala vei ira e na tadra na Kalou me ra kakua ni lako tale vei Eroti , era sa lesu tale ki na nodra vanua e na sala tani .
40002013	Ia ni ra sa lako tani , raica , sa qai rairai vei Josefa e na tadra e dua na agilose ni Turaga , ka kaya , Mo cavu tu , mo kauta na gone lailai kei tinana , ka dro ki Ijipita , ka waraka kina na noqu vosa vei iko ; ni na vakasaqara na gone lailai ko Eroti me vakamatea .
40002014	Sa qai cavu tu ko koya , ka kauta na gone lailai kei tinana e na bogi , ka lako ki Ijipita :
40002015	a sa tiko kina ka yacova na mate i Eroti : me vakayacori kina na vosa ni Turaga ko ya sa tukuna na parofita , ka kaya , Au a kaciva na luvequ mai Ijipita .
40002016	Ia ko Eroti , ni sa qai kila era a vakaisini koya ko ira na tamata vuku , sa cudru vakalevu sara , ka sa talatala yani , me vakamatei ira kecega na gonetagane lalai era sa tiko mai Pecileema , kei na kena veiyasana kecega , ko ira era yabaki yarua kei ira era lalai sobu , me rauta na gauna ka taroga matua kina ko koya vei ira na tamata vuku .
40002017	Sa qai vakayacori na ka sa vosataka ko Jeremaia na parofita , ka kaya ,
40002018	E dua na domo sa rorogo mai Rama , A qoqolou , kei na tagi , kei na somate levu , Sa tagicaki ira na luvena ko Rejeli , A sa bese ni vakacegui , ni ra sa yali .
40002019	Sa mate ko Eroti , sa qai rairai vei Josefa mai Ijipita e na tadra , e dua na agilose ni Turaga ,
40002020	ka kaya , Cavu tu , mo kauta na gone lailai kei tinana , ka lako ki na nodra vanua na Isireli : ni ra sa mate ko ira sa vakasaqara na gone me ra vakamatea .
40002021	Sa qai cavu tu ko koya , ka kauta na gone lailai kei tinana , a sa lako mai ki na nodra vanua na Isireli .
40002022	Ia ni sa rogoca sa tui mai Jutia ko Arikeleo nai sosomi kei Eroti na tamana , sa rere ni lako kina ; ia ni sa vakasala vua na Kalou e na tadra , sa lesu ko koya ki na yasayasa vaka-Kalili :
40002023	a sa laki tiko vakadua ki na koro na yacana ko Nasareci , a sa vakayacori kina na ka era sa vosataka ko ira na parofita , Ena vakatokai ko koya , a kai Nasareci .
40003001	Ia e na gauna ko ya sa lako mai ko Joni na dauveipapitaiso , ka dauvunau e loma ni vanua mai Jutia ,
40003002	ka kaya , Dou veivutuni ! ni sa voleka na matanitu vakalomalagi .
40003003	O koya oqo sa vosa kina ko Aisea na parofita , ka kaya , A domona e dua sa kacikaci e loma ni vanua , Dou caramaka na sala i Jiova , Cakava me dodonu na nona salatu .
40003004	Ia ko Joni oqo sa vakaisulu e nai sulu vuti ni kameli , ka vau na tolona e na wa kuli-ni-manumanu ; ka sa kena kakana na vodre kei na oni ni veikau .
40003005	A sa lako mai vua ko ira mai Jerusalemi , kei Jutia taucoko , kei na yasana taucoko sa voleka ki na Joritani ,
40003006	a sa papitaisotaki ira ko koya e na Joritani , ni ra sa vakatusa tiko na nodra i valavala ca .
40003007	Ia ni sa raica ko koya era sa lewe vuqa na Farisi kei nai tokani i Setoki , era sa lako mai ki na nona papitaiso , sa kaya vei ira , Oi kemudou na kawa ni gata , ko cei sa vakasalataki kemudou mo dou dro tani mai na cudru sa lako tiko mai ?
40003008	o koya mo dou vuataka na vua e kilikili kei na veivutuni :
40003009	ia dou kakua ni nanuma mo dou kaya e na lomamudou , A tama i keimami ko Eparaama : niu sa kaya vei kemudou , e rawarawa vua na Kalou me vakatubura na veivatu oqo me ra luve i Eparaama .
40003010	Ia na matau sa no edaidai e na vu ni kau ; ka sa ta laivi kina na kau kecega sa sega ni vuataka na vua vinaka , a sa biu ki na bukawaqa .
40003011	E dina kau sa papitaisotaki kemudou e na wai ni dou sa qai veivutuni : ia ko koya ena muri au mai sa levu cake vei keirau , ia na nonai vava kau sa sega ni yaga meu kauta : ena papitaisotaki kemudou ko koya e na Yalo Tabu kei na bukawaqa :
40003012	a sa tu e ligana na nonai sivi ni sila , ka na vakasavasavataka sara ko koya na sila ni nona rara , ka binia vata na nona sila ki na lololo ; ka na vakama ko koya na qana e na bukawaqa e sega ni bokoci rawa .
40003013	Sa qai lako mai Kalili ko Jisu ki na Joritani vei Joni , me papitaisotaki vua .
40003014	A sa via tarova ko Joni , ka kaya , Sa yaga vei au mo ni papitaisotaki au , ia koi kemuni o ni sa lako li mai vei au ?
40003015	A sa vosa ko Jisu , ka kaya vua , Mo vosota mada edaidai ; ni sa kilikili kei keda me da vakabauta vakaoqo nai valavala dodonu kecega . Sa qai vosota ko koya .
40003016	Ia ko Jisu , ni sa papitaisotaki oti , sa cabe sara mai na wai : ka raica , sa qai wase rua vua na lomalagi , a sa raica ko koya na Yalo ni Kalou ni sa lako sobu mai me vaka na ruve , ka sa mai ro toka vua :
40003017	ka raica , sa dua na domo mai lomalagi , sa kaya , O koya oqo na noqu Gone ni toko , au sa dauvinakata vakalevu .
40004001	Sa qai kauti Jisu cake na Yalo Tabu ki na veikau , me dauveretaki koya na tevoro .
40004002	Ia ni sa lolo ko koya e na siga e vasagavulu kei na bogi e vasagavulu , sa qai viakana .
40004003	A sa lako mai vei koya na dauvere , ka kaya , Kevaka ko sa Luve ni Kalou , mo kaya mada me vuki mei buli madrai na veivatu oqo .
40004004	A sa vosa ko koya , ka kaya , Sa volai , Ena sega ni bula na tamata e na madrai duaduaga , sa bula ga e na vosa kecega sa lako mai na gusu ni Kalou .
40004005	Sa qai kauti koya na tevoro ki na koro tabu , ka vakatikori koya ki dela ni vale ni soro ,
40004006	a sa kaya vua , Kevaka ko sa Luve ni Kalou , mo rika sobu : ni sa volai , Ena vakaroti ira na nona agilose ko koya e na vukumu : Ia era na keveti iko e na ligadra , De dua na siga sa tavutu kina na yavamu ki na vatu .
40004007	Sa kaya vua ko Jisu , Sa volai talega , Mo kakua ni vakatovolei Jiova na nomu Kalou .
40004008	Sa kauti koya tale na tevoro ki na dua na ulu-ni-vanua cecere sara , a sa vakaraitaka vei koya na matanitu kecega e vuravura , kei na kedrai ukuuku ;
40004009	a sa kaya vua , A ka kecega oqori kau na solia vei iko , kevaka ko na cuva sobu ka vakarokoroko vei au .
40004010	Sa qai kaya vua ko Jisu , Mo lako tani , Setani , ni sa volai , Mo vakarokoroko vei Jiova na nomu Kalou , ia mo qaravi koya duaduaga .
40004011	Sa qai biuti koya na tevoro , ka raica , sa lako mai eso na agilose ka qaravi koya .
40004012	Ia ni sa rogoca ko Jisu sa biu ki na vale ni veivesu ko Joni , sa lako tale ki Kalili ;
40004013	a sa biuti Nasareci , ka sa laki tiko vakadua ki Kapenaumi , o koya sa tu e na baravi , e nai yalayala kei Sepuloni kei Nafitalai :
40004014	me vakayacori kina na vosa sa tukuna ko Aisea na parofita , ka kaya ,
40004015	A vanua ko Sepuloni , kei na vanua ko Nafitalai , E na yasayasa ni wai , e na tai kadua ni Joritani , ko Kalili ni veimatanitu tani ,
40004016	Ko ira na tamata ka tiko e na butobuto , Era sa raica na rarama levu ; Ia vei ira ka tiko e na vanua ni mate kei na kena yaloyalo Sa cabe cake na rarama .
40004017	Mai na gauna ko ya sa vakatekivu kina ko Jisu me dauvunau , ka kaya , Dou veivutuni ! ni sa voleka na matanitu vakalomalagi .
40004018	A sa lako voli ko Jisu e na baravi mai Kalili , a sa raica e le rua erau veitacini , ko Saimoni sa vakatokai ko Pita , kei Adriu na tacina , erau sa viritaka na lawa ki wai : ni rau sa gonedau .
40004019	A sa kaya vei rau ko koya , Drau muri au mai , kau na qisi kemudrau mo drau gonedau ni tamata .
40004020	A rau sa biuta sara tu na nodrau lawa , ka muri koya
40004021	A sa lako tani maikea ko koya vaka ki liu , a sa raica e le rua tale erau veitacini , ko Jemesa na luve i Sepete , kei Joni na tacina , eratou sa toka vata kei Sepete na tamadrau mai waqa , a rau sa oneva na nodratou lawa ; a sa kacivi rau ko koya .
40004022	A rau sa biuta sara tu na waqa kei na tamadrau , ka muri koya .
40004023	A sa veilakoyaki voli e Kalili taucoko ko Jisu , a sa vakatavuvuli e na nodra veivale ni lotu , a sa vunautaka nai tukutuku-vinaka ni matanitu , a sa vakabulai ira na tamata mai na mate kecega , kei na malumalumu kecega .
40004024	A sa rogovaki yani na kenai rogorogo ki Siria taucoko : a sa kau vua ko ira kecega sa tauvi-mate , era sa tauvi e na mate tani eso kei na yaluma , kei ira sa curumi ira na tevoro , kei ira sa tauvi-lialia , kei ira sa tauvi-paralasi ; a sa vakabulai ira ko koya .
40004025	A ra sa lewe vuqa sara sa muri koya mai Kalili , kei Tikapoli , kei Jerusalemi , kei Jutia , kei na tai kadua ni Joritani .
40005001	Ia ni sa raici ira na lewe vuqa ko koya , sa cabe ki na ulu-ni-vanua ; ia ni sa tiko sobu , sa lako mai vei koya ko ira na nona tisaipeli :
40005002	a sa vosa ko koya , ka vakavulici ira , ka kaya :
40005003	Sa kalougata ko ira sa yalomalumalumu : ni sa nodra na matanitu vakalomalagi .
40005004	Sa kalougata ko ira sa dautagi : ni ra na vakacegui .
40005005	Sa kalougata ko ira sa yalomalua : ni ra na taukena na vanua .
40005006	Sa kalougata ko ira sa viakania ka via gunuva nai valavala dodonu : ni ra na vakamamautaki .
40005007	Sa kalougata ko ira e dauloloma : ni ra na lomani .
40005008	Sa kalougata ko ira sa yalosavasava : ni ra na raica na Kalou .
40005009	Sa kalougata ko ira sa dautataro : ni ra na vakatokai me luve ni Kalou .
40005010	Sa kalougata ko ira era sa vakacacani e na vuku ni valavala dodonu : ni sa nodra na matanitu vakalomalagi .
40005011	Dou sa kalougata , ni dou sa vakasewasewani , ka vakacacani , ka vosavakacacataki vakailasu e na ka kecega e ca , e na vukuqu :
40005012	dou reki , ka marau vakalevu : ni sa levu na kenai sau vei kemudou mai lomalagi : ni sa vakaoqo na nodra vakacacani ira na parofita era sa bula eliu vei kemudou .
40005013	Oi kemudou na masima kei vuravura ; ia kevaka sa seavu mai na masima na kena tuituina , ena vakatuituinataki tale e na cava ? sa qai sega ni yaga e na dua na ka , me biu ga ki tautuba , ka me butuka sobu ko ira na tamata .
40005014	Oi kemudou na rarama kei vuravura . Na koro sa tara toka e na ulu-ni-vanua sa sega ni tabonaki rawa .
40005015	Sa sega talega ni tutuvaki na cina , ka me qai toka e ruku ni vakarau ni sila , e na kenai tutu ga ; sa qai cinavi ira kecega sa tiko e vale .
40005016	Me caudre vakakina na nomudou rarama e na matadra na tamata , me ra raica na nomudou i valavala vinaka , ka vakarokorokotaka na Tamamudou sa tiko mai lomalagi .
40005017	Dou kakua ni vakasama niu sa lako mai meu vakaotia na vunau , se na nodra i vakavuvuli na parofita ; au sa sega ni lako mai meu vakaotia , meu vakayacora ga .
40005018	Niu sa kaya vakaidina vei kemudou , Ena takali mada ko lomalagi kei vuravura , ia ena sega ni takali mai na vunau e dua na mata-ni-vola lailai se dua na tikina lailai sara , ena yaco mada kecega .
40005019	O koya oqo ena vakatokai kina me lailai sara e na matanitu vakalomalagi , ko koya yadua ena talaidredre ki na dua na vunau oqo sa lailai sara , ka vakatavuvuli vakakina vei ira na tamata ; ia ko koya ena vakabauta ka vakatavuvulitaka , ena vakatokai me levu e na matanitu vakalomalagi .
40005020	Niu sa kaya vei kemudou , Kevaka sa sega ni uasivi cake na nomudou i valavala dodonu e na nodra na vunivola kei ira na Farisi , dou na sega sara ni curu ki na matanitu vakalomalagi .
40005021	Dou sa rogoca ni sa kainaki vei ira eliu , Mo kakua ni laba ; ia ko koya ena laba , ena cudruvi koya na mataveilewai ;
40005022	ia koi au , kau sa kaya vei kemudou , O koya yadua sa cudru walega vua na wekana , ena cudruvi koya na mataveilewai : ia ko koya ena vosavakacacataka na wekana , ni sa beitaka me ca , ena cudruvi koya na mataveilewai levu : ia ko koya ena rurulialiataki koya , ena cudruvi e na bukawaqa mai eli .
40005023	O koya , kevaka ko sa kauta na nomu i madrali ki nai cabocabo-ni-soro , a sa nanuma maikina sa dua na ka sa beitaki iko kina na wekamu ;
40005024	biuta tu na nomu i madrali e na mata ni cabocabo-ni-soro , ka mo lako , mo drau veivinakati mada eliu kei na wekamu , mo qai lako mai ka vakacabora na nomu i madrali .
40005025	Kusarawa mo drau veivinakati kaya sa beitaki iko , ni drau sa lako vata kaya e na gaunisala ; de soli iko ko koya sa beitaki iko vua na turaga-ni-lewa , ka soli iko na turaga-ni-lewa vua na ovisa , ko na qai biu ki na vale ni veivesu .
40005026	Au sa kaya vakaidina vei iko , O na sega sara ni sereki maikina , ko na sauma kece mada nai lavo .
40005027	Dou sa rogoca sa kainaki vei ira eliu , Mo kakua ni dauyalewa :
40005028	ia koi au , kau sa kaya vei kemudou , O koya yadua ena raica na yalewa me dodomo kina , sa dauyalewa oti kaya e lomana .
40005029	Ia kevaka sa vakacalai iko na matamu i matau , vecuka tani , ka biuta tani vei iko : ni sa vinaka vei iko me yali laivi e dua na tikimu , ka me kakua ni biu ki eli na yagomu taucoko .
40005030	Ia kevaka sa vakacalai iko na ligamu i matau , muduka tani , ka biuta tani vei iko ; ni sa vinaka vei iko me yali laivi e dua na tikimu , ka me kakua ni biu ki eli na yagomu taucoko .
40005031	Sa kainaki talega , Ko koya sa biuta tani na watina , me solia vua nai vola ni veibiu :
40005032	ia koi au , kau sa kaya vei kemudou , Ko koya sa biuta na watina , ke sa sega ni dautagane , sa vakavuna na nona dautagane ; ia ko koya erau sa veiwatini kaya sa biu , sa dauyalewa .
40005033	Dou sa rogoca talega , ni sa kainaki vei ira eliu , Mo kakua ni bubului vakailasu , ia mo vakayacora vua na Turaga na ka ko sa bubului kina :
40005034	ia koi au , kau sa kaya vei kemudou , Dou kakua sara ni bubului : kakua , ki lomalagi ; ni sai tikotiko vakaturaga ni Kalou :
40005035	kakua , ki vuravura ; ni sai tutu-ni-yavana : kakua , ki Jerusalemi ; ni sa nona koro na Tui levu .
40005036	Mo kakua ni bubului ki na ulumu ; ni ko sa sega ni vukica rawa e dua na drauna me vulavula se loaloa .
40005037	Ia me io , na io , me sega , na sega , na nomudou vosa : ia na ka sa levu cake , sa tubu e na ca .
40005038	Dou sa rogoca sa kainaki , Me kenai sau ni mata na mata , ka me kenai sau ni bati na bati ,
40005039	Ia koi au , kau sa kaya vei kemudou , Dou kakua ni veisausaumitaka na ca : ia kevaka e dua sa sabica na balumu i matau , golea talega vua na kenai karua .
40005040	Ia kevaka e dua sa via kauti iko vei ira na mataveilewai , ka me kauta tani na nomu i curucuru , laiva ga me kauta tani talega na nomu i tutuvi .
40005041	Ia kevaka e dua sa vakasaurarataki iko mo drau lako vata kaya e dua na maili , lako vata kaya na kenai karua .
40005042	Solia vua sa mai kerekere vei iko , ia kakua ni vuki tani vua sa via kerea mada e dua na nomu ka .
40005043	Dou sa rogoca sa kainaki , Mo lomana na wekamu , ka cata na nomu meca :
40005044	ia koi au , kau sa kaya vei kemudou , Dou lomani ira na nomudou meca , vosa vinaka vei ira sa rukaki kemudou , caka vinaka vei ira sa cati kemudou , ka masulaki ira sa vakalialiai kemudou , ka vakacacani kemudou ;
40005045	mo dou luvena na Tamamudou sa tiko mai lomalagi ; ni sa vakacabea ko koya na nona mata-ni-siga vei ira na tamata ca kei ira na tamata vinaka , a sa vakatauca mai na uca vei ira na tamata yalododonu , kei ira na tamata tawa yalododonu .
40005046	Ia kevaka dou lomani ira sa lomani kemudou , a cava ena kemudoui sau ? era sega li ni cakava vakaoqo ko ira sa kumuna nai vakacavacava ?
40005047	Ia kevaka dou veikidavaki duaduaga kei ira na wekamudou , a cava dou sa uasivi cake kina ? era sega li ni cakava vakaoqo ko ira na lewe ni veimatanitu tani ?
40005048	O koya mo dou qai vinaka sara , me vaka sa vinaka sara na Tamamudou sa tiko mai lomalagi .
40006001	Dou raici kemudou vinaka mo dou kakua ni kitaka na nomudou i loloma e na matadra na tamata , me ra raici kemudou kina ; kevaka e vakaoqo , ena sega na kemudoui sau mai vua na Tamamudou sa tiko mai lomalagi .
40006002	O koya oqo , ni ko sa kitaka nai loloma , mo kakua ni uvuca na davui e matamu , me vaka era daukitaka na dauveivakaisini e na veivale ni lotu kei na veigaunisala , me ra dokai kina vei ira na tamata . Au sa kaya vakaidina vei kemudou , Sa tu ga vei ira na kenai sau .
40006003	Ia ko iko , ni ko sa soli ka ni loloma , me kakua ni kila na ligamu i mawi na ka sa kitaka na ligamu i matau :
40006004	me vuni kina na nomu i loloma : ia na Tamamu sa raica na ka e vuni , ena sauma votu vei iko .
40006005	Ia ni ko sa masu , mo kakua ni vakataki ira na dauveivakaisini : ni ra sa vinakata me ra tu e na veivale ni lotu kei na veitutu-ni-sala ni ra masu , me raici ira kina ko ira na tamata . Au sa kaya vakaidina vei kemudou , Sa tu ga vei ira na kenai sau .
40006006	Ia ko iko , ni ko sa masu , curu ki na nomu loqi , ia ni ko sa sogota na kena katuba , masu vua na Tamamu sa tabogo ; ia na Tamamu sa raica na ka e vuni ena sauma votu vei iko .
40006007	Ia ni dou sa masu , kakua ni vosa balabalavu walega , me vakataki ira na tawa lotu ; ni ra sa nanuma era na rogoci ni ra sa vosa balabalavu .
40006008	O koya mo dou qai kakua ni vakataki ira ; ni sa kila eliu na Tamamudou na ka sa yaga vei kemudou , a sa muri na nomudou kerekere vua .
40006009	O koya mo dou qai masu vakaoqo : Tama i keimami mai lomalagi , Me vakarokorokotaki na yacamuni .
40006010	Me yaco na nomuni lewa . Me caka na lomamuni e vuravura me vaka sa caka mai lomalagi .
40006011	Solia mai vei keimami e na siga oqo na kakana e yaga vei keimami .
40006012	Ia kakua ni cudruvi keimami e na vuku ni neimami valavala ca , me vaka keimami sa sega ni cudruvi ira era sai valavala ca vei keimami .
40006013	Ia kakua ni kauti keimami ki na vere , ka mo ni vakabulai keimami mai na ca : Ni sa nomuni na lewa , kei na kaukauwa , kei na vakarokoroko , ka sega ni mudu . Emeni .
40006014	Ia kevaka dou sa sega ni cudruvi ira na tamata sa caka cala , ena sega talega ni cudruvi kemudou na Tamamudou vakalomalagi :
40006015	ia kevaka dou sa cudruvi ira na tamata sa caka cala , ena cudruvi kemudou talega e na vuku ni nomudou caka cala na Tamamudou .
40006016	Ia ni dou sa lolo , kakua ni vakaveveku mata , me vakataki ira na dauveivakaisini ; ni ra sa vakatanitaka na matadra , me rairai vei ira na tamata na nodra lolo . Au sa kaya vakaidina vei kemudou , Sa tu ga vei ira na kenai sau .
40006017	Ia ko iko , ni ko sa lolo , lumuta na ulumu , ka tavoya na matamu :
40006018	me kakua ni rairai vei ira na tamata na nomu lolo , vua ga na Tamamu sa tabogo : ia na Tamamu sa raica na ka sa vuni ena sauma votu vei iko .
40006019	Dou kakua ni kumuna vata vei kemudou nai yau e vuravura , e dauvakacacana kina na sarasara kei na veveka , a sa ravabasuka kina na daubutako ka butakoca :
40006020	ia mo dou kumuna vata na nomudou i yau mai lomalagi , sa sega ni vakacacana kina na sarasara se na veveka , a sa sega ni ravabasuka kina na daubutako me butakoca :
40006021	ni na tiko talega na yalomudou e na yasana sa tiko kina na nomudou i yau .
40006022	A cina ni yago na mata ; o koya ke sa vinaka na matamu , ena rarama kina na yagomu taucoko .
40006023	Ia kevaka e ca na matamu , ena butobuto na yagomu taucoko . Ia kevaka sa butobuto na rarama sa tu e lomamu , ena vakaevei na kena levu ni butobuto ko ya !
40006024	Sa sega e dua na tamata sa qarava rawa e le rua na turaga ; ni na cata e dua , ka lomani koya kadua ; se na kabita e dua , ka beci koya kadua . Dou sa sega ni qarava rawa na Kalou kei nai yau .
40006025	O koya kau sa kaya kina vei kemudou , Mo dou kakua ni lomaocaoca e na vuku ni nomudou bula , e na ka mo dou kania , se na ka mo dou gunuva : se e na vuku ni yagomudou , e na ka mo dou vakaisulu kina . Sa ka levu na bula , na kakana na ka lailai , se segai ? a yago talega na ka levu , a ka lailai nai sulu , se segai ?
40006026	Dou raica na manumanu vuka ; ni ra sa sega ni dauveikabukaburaki , se dautamusuka , se daukumuna vata ki na lololo ; a sa vakani ira na Tamamudou vakalomalagi . Dou sa sega beka ni yaga vakalevu cake vei ira ?
40006027	Ia ko cei vei kemudou , ni sa lomaocaoca , sa rawata me vakuria vakalailai ga na siga ni nona bula ?
40006028	Ia dou sa lomaocaoca vakacava e na vuku ni sulu ? Dou vakananuma na viavia ni veikau , era sa tubu vakaevei : era sa sega ni daucakacaka , se dautali :
40006029	ia kau sa kaya vei kemudou , O Solomoni e na nonai ukuuku kecega sa sega ni vakaisulu me vaka e dua vei ira oqo .
40006030	Ia kevaka sa vakasuluma vakaoqo na Kalou na co ni veikau , ka tu edaidai , a sa biu ki na lovo e na mataka ena sega li ni gu vakalevu cake me vakasulumi kemudou , koi kemudou sa lailai na nomudou vakabauta ?
40006031	O koya mo dou qai kakua ni lomaocaoca , ka kaya , A cava eda na kania ? se , A cava eda na gunuva ? se , A cava eda na vakaisulu kina ?
40006032	ni sa dau vakasaqara na ka kecega oqo ko ira na lewe ni veivanua : ni sa kila na Tamamudou vakalomalagi sa yaga vei kemudou na ka kecega oqo .
40006033	Ia dou vakasaqara taumada na matanitu ni Kalou , kei na nona yalododonu : ia ena soli me kenai kuri vei kemudou na ka kecega oqo .
40006034	O koya mo dou qai kakua ni lomaocaoca e na vuku ni mataka : ena lomaocaoca na mataka e na vuku ni kena ka . Sa rauta na siga na kena ca .
40007001	Dou kakua ni daulelewa , de dou lewai .
40007002	Ia na lewa dou na kitaka , dou na lewai kina : kei nai vakarau dou sa vakarautaka , ena vakarautaki tale vei kemudou .
40007003	Ia ka vakaevei , ni ko sa raica na malamala e na mata ni wekamu , ka ko sa sega ni nanuma na kau e matamu ?
40007004	Se ko na kaya vakaevei vua na wekamu , Meu leuta mada na malamala mai na matamu ; ka raica , sa tu e matamu na kau ?
40007005	Na dauveivakaisini , mo cavuta mada eliu na kau mai na matamu ; ia ko na qai raica vinaka mo leuta na malamala mai na mata ni wekamu .
40007006	Dou kakua ni solia na ka tabu vei ira na koli , se biuta na nomudou mata-ni-civa e matadra na vuaka , de ra butuka sobu e yavadra , ka vuki mai ka basuraki kemudou .
40007007	Dou kerekere , ka na soli vei kemudou : dou vakasaqara , ka dou na kunea ; dou tukituki , ka na dolavi vei kemudou :
40007008	ni sa rawata ko koya yadua sa kerekere ; ka sa kunea ko koya sa vakasaqara ka na dolavi vua sa tukituki .
40007009	Se ko cei mada vei kemudou , kevaka e kere madrai na luvena , ena solia vua e dua na vatu ?
40007010	se kere ika , ena solia vua e dua na gata ?
40007011	Ia kevaka dou sa kila koi kemudou na tamata ca , mo dou solia na ka vinaka vei ira na luvemudou ; sa na gu vakalevu cake , me solia na veika vinaka na Tamamudou mai lomalagi vei ira sa kerekere vua .
40007012	O koya , na ka vakaaduaga dou sa vinakata me ra kitaka vei kemudou na tamata , dou kitaka vaka talega kina vei ira ; ni sa vakaoqo na vunau kei ira na parofita .
40007013	Dou curu ki na matamata-ni-koro qiqo : ni sa lalaga na matamata-ni-koro , ka rabailevu na sala , sa basika ki na rusa , a ra sa lewe vuqa sa curu kina ;
40007014	ni sa qiqo na matamata-ni-koro , ka rabailailai na sala , sa basika ki na bula , a ra sa lewe lailai sa kunea .
40007015	Ia dou qarauni kemudou vinaka maivei ira nai vakavuvuli vakailasu , era sa lako mai vei kemudou ka vakaisulu vaka na sipi , a ra sa wolifa daukata e lomadra .
40007016	Dou na kilai ira e na vuadra . Sa veti li na vua-ni-vaini mai na wa-vakavotona , se na lolo mai na soni ?
40007017	sa vakakina sa vuataka na vua vinaka na kau vinaka kecega , a sa vuataka na vua ca na kau ca .
40007018	E sega na kau vinaka me vuataka rawa na vua ca , se na kau ca me vuataka rawa na vua vinaka .
40007019	Na kau vakaaduaga sa sega ni vuataka na vua vinaka sa ta laivi , ka biu ki na bukawaqa .
40007020	E dina ga , dou na kilai ira e na vuadra .
40007021	Ena sega ni curu ki na matanitu vakalomalagi ko ira kecega sa kaya vei au , Turaga , Turaga ; ko koya ga sa cakava na loma i Tamaqu sa tiko mai lomalagi .
40007022	Era na lewe vuqa ena kaya vei au e na siga ko ya , Kemuni na Turaga , na Turaga , keimami a sega li ni vakavuvuli e na yacamuni ? ka vakasevi ira na tevoro e na yacamuni ? ka kitaka na cakacaka mana e vuqa e na yacamuni ?
40007023	Ia kau na qai tukuna vei ira , Au sa sega sara ni kilai kemudou ; dou lako tani vei au , koi kemudou sa daukitaka nai valavala ca .
40007024	Ia oqo , ko koya yadua sa rogoca na noqu vosa oqo , ka cakava , kau na vakatautauvatataka kei na tamata vuku , sa tara na nona vale e na dela ni vatu :
40007025	a sa tau mai na uca , ka coka mai na dobui , ka liwa na cagi , ka tabaka na vale ko ya ; a sa sega ni bale : ni sa tauyavutaki e na vatu .
40007026	Ia ko koya yadua sa rogoca na noqu vosa oqo , ka sega ni cakava , ena vakatautauvatataki kei na tamata lialia , sa tara na nona vale e na dela ni nuku :
40007027	a sa tau mai na uca , ka coka mai na dobui , ka liwa na cagi , ka tabaka na vale ko ya ; a sa bale kina : ia na ka levu na kena bale .
40007028	A sa yaco , ni sa tinia na vosa oqo ko Jisu , era sa kurabui sara na lewe vuqa e na nonai vakavuvuli .
40007029	Ni sa vakatavulici ira me vaka e dua sa tu ga vua na lewa , ka sega ni vakataki ira na nodra vunivola .
40008001	Ia ni sa lako sobu mai na ulu-ni-vanua ko koya , era sa lewe vuqa sara sa muri koya .
40008002	Ka raica , sa dua na tamata vukavuka sa lako mai ka cuva vua , ka kaya , Na Turaga , kevaka ko ni sa vinakata , ko ni sa vakasavasavataki au rawa .
40008003	A sa dodoka na ligana ko Jisu , ka tarai koya , ka kaya , Au sa vinakata ; mo savasava mai . A sa savasava vakasauri na nona vukavuka .
40008004	A sa kaya vua ko Jisu , Raica , mo kakua mada ni tukuna vua e dua ; ia mo laki vakaraitaki iko ga vua na bete , ka vakacabora nai madrali sa vakarota ko Mosese , me kenai vakadinadina vei ira .
40008005	Ia ni sa curu ko koya ki Kapenaumi , sa lako mai vua e dua na turaga ni valu , ka masuta ,
40008006	ka kaya , Noqu Turaga , sa davo koto mai neitou na noqu tamata sa tauvi-paralasi , a sa yaluma vakalevu sara .
40008007	A sa kaya vua ko Jisu , Au na laki vakabulai koya .
40008008	Sa qai vosa na turaga ni valu , ka kaya , Na Turaga , au sa sega ni yaga mo ni curu ki na noqu vale : mo ni cavuta walega na vosa , ena bula kina na noqu tamata :
40008009	niu sa turaga lailai ga koi au , kau sa lewa na sotia eso : ia kau sa kaya vua e dua , Mo lakani , a sa lakani ; ka vei koya e dua tani , Mo lako mai , a sa lako mai ; ka vei koya na noqu tamata , Mo kitaka oqo , a sa kitaka .
40008010	Ia ni sa rogoca ko Jisu , sa kurabui , a sa kaya vei ira era sa muri tiko , Au sa kaya vakaidina vei kemudou , Au sa sega ni kunea vei ira na Isireli e dua na vakabauta levu vakaoqo :
40008011	au sa kaya talega vei kemudou ni ra na lewe vuqa ena lako mai na tu i cake , mai ra talega ; ka tiko sobu kei Eparaama , kei Aisake , kei Jekope , e na matanitu vakalomalagi :
40008012	ia ko ira na gone ni matanitu era na biu ki na butobuto e tautuba ; era na dautagi kina , ka vakasequruquru bati .
40008013	Sa qai kaya vua na turaga ni valu ko Jisu , Mo lako ga ; ia me vaka ko sa vakabauta , me yaco vei iko . A sa bula na nona tamata e na tiki-ni-siga ko ya .
40008014	A sa lako ki na vale i Pita ko Jisu , a sa raica na tina ni watina , sa davo koto , ka tauvi-katakata .
40008015	A sa tara na ligana ko koya , a sa takali vua na katakata : a sa tu cake ko koya , ka qaravi iratou .
40008016	Ia ni sa qai yakavi , sa kau mai vei koya e lewe vuqa sa curumi ira na tevoro eso : a sa vakasevi ira na tevoro ko koya e na vosa , a sa vakabulai ira kecega sa tauvi-mate :
40008017	o koya sa vakayacori kina na vosa sa tukuna ko Aisea na parofita , ka kaya , O koya ga sa kauta vua na noda malumalumu , ka colata na noda mate .
40008018	Ia ni sa raica ko Jisu era sa lewe vuqa sara sa vakavolivoliti koya , sa kaya me ia na lako ki tai kadua .
40008019	A sa lako mai e dua na vunivola , ka kaya vua , Vakavuvuli , au na muri iko ki na veiyasana ko na lako kina .
40008020	Sa qai kaya vua ko Jisu , Sa vaqara na fokise , a sa vakairoro na manumanu vuka ; ia na Luve ni tamata , sa sega vua na tikina me kotora kina na uluna .
40008021	A sa dua tale na nona tisaipeli sa kaya vua , Kemuni na Turaga , laivi au meu lako mada meu buluti tamaqu .
40008022	A sa kaya vua ko Jisu , Mo muri au ; ka biuta na mate me ra buluta na nodra mate .
40008023	Ia ni sa laki vodoka na waqa ko koya , era sa muri koya na nona tisaipeli .
40008024	Ka raica , sa tubu na cava levu e na wasawasa , a sa luvu na waqa e na biau : a sa moce ko koya .
40008025	Sa qai lako mai ko ira na nona tisaipeli , ka vakayadrati koya , ka kaya , Kemuni na Turaga , vakabulai keda : eda sa mate .
40008026	A sa kaya vei ira ko koya , Dou sa rere e na vuku ni cava , koi kemudou sa lailai na nomudou vakabauta ? Sa qai tu cake ko koya , ka vunauca na cagi kei na wasawasa ; a sa maravu sara mai .
40008027	A sa kidacala ko ira na tamata , ka kaya , E vakabeka evei nai tovo ni tamata oqo , ni sa talairawarawa vua na cagi kei na wasawasa !
40008028	Ia ni sa udu ko koya ki tai kadua , ki na nodra vanua na kai Kerikesa , sa sota kaya e lewe rua sa curumi rau eso na tevoro , erau sa lako mai nai bulubulu , a rau sa yalocudrucudru sara , a sa sega kina na tamata sa lako rawa e na sala ko ya .
40008029	Ka raica , era sa qoqolou , ka kaya , E vakaevei koi kedatou , kemuni Jisu na luve ni Kalou ? ko ni sa lako beka mai ki ke me vakararawataki keimami ni sa sega ni yaco na kena gauna ?
40008030	A sa dua na qele ni vuaka levu sa vakani , sa vakayawa vei ira .
40008031	A ra sa masuti koya ko ira na tevoro , ka kaya , Kevaka ko sa vakasevi keimami , laiva me keimami curuma na qele ni vuaka .
40008032	A sa kaya vei ira ko koya , Dou lako ga . A ra sa lako tani , ka ra sa curuma na qele ni vuaka ; ka raica , sa cici sara na qele ni vuaka taucoko e na baba ki na wai , ka ra sa mate e wai .
40008033	Ia ko ira sa vakania , era sa dro , ka lako ki na koro , ka tukuna na ka kecega , kei na ka sa yaco vei rau ka curumi rau ko ira na tevoro .
40008034	Ka raica , era sa lako kece yani na lewe ni koro me ra tavaki Jisu : ia ni ra sa raici koya , era sa masuta me lako tani yani e na nodra vanua .
40009001	A sa vodo ko koya ki waqa , ka lako ki tai kadua , ka yaco ki na nona koro .
40009002	Ka raica , sa kau mai vua e dua na tamata sa tauvi-paralasi , a sa davo koto e na dua nai mocemoce : ia ni sa raica ko Jisu na nodra vakabauta , sa kaya vua sa tauvi-paralasi , Na luvequ , mo vakacegu ; sa bokoci na nomu i valavala ca .
40009003	Ka raica , eso na vunivola sa kaya e lomadra , O koya oqo sa vosavakacacataka na Kalou .
40009004	A sa kila na nodra nanuma ko Jisu , ka kaya , A cava dou sa nanuma vakaca kina e na lomamudou ?
40009005	a cava vei rau e rawarawa cake , me kaya , Sa bokoci , na nomu i valavala ca ; se me kaya , Mo tu cake , ka lako voli ?
40009006	ia mo dou kila kina ni sa rawata na Luve ni tamata e vuravura me bokoca nai valavala ca , ( sa qai kaya ko koya vua sa tauvi-paralasi ) Mo tu cake , ka kauta na nomu i mocemoce , ka lako ki na nomu vale .
40009007	A sa tu cake ko koya , ka lako ki na nona vale .
40009008	Ia ni ra sa raica ko ira na le vuqa , era sa kurabui , ka vakarokorokotaka na Kalou , ni sa solia ko koya na kaukauwa vakaoqo vei ira na tamata .
40009009	A sa lako tani maikea ko Jisu , a sa raica e dua na tamata na yacana ko Maciu , sa tiko e na vale ni soli vakacavacava ; a sa kaya vua , Muri au . A sa tu cake ko koya , ka muri koya .
40009010	Ia ni sa kana tiko mai vale ko koya , raica , sa lewe vuqa na kumuna nai vakacavacava kei na tamatai valavala ca era sa lako mai , ka tiko me kana vata kei Jisu kei ira na nona tisaipeli .
40009011	Ia ni ra sa raica ko ira na Farisi , era sa kaya vei ira na nona tisaipeli , A cava sa kana vata kina na nomudou i Vakavuvuli kei ira sa kumuna nai vakacavacava kei ira na tamatai valavala ca ?
40009012	Ia ni sa rogoca ko Jisu , sa kaya vei ira , Sa sega ni yaga na vuniwai vei ira sa bula vinaka , vei ira ga sa tauvi-mate :
40009013	ia dou laki vulica nai balebale ni vosa oqo , Au sa vinakata na yalololoma , ka segai nai soro ; ni kau sa sega ni lako mai meu kacivi ira na yalododonu , ko ira ga nai valavala ca , me ra veivutuni .
40009014	Sa qai lako mai vua ko ira na tisaipeli i Joni , ka kaya , A cava sa lolo vakavuqa kina koi keimami kei ira na Farisi , ia na nomu tisaipeli era sa sega ni lolo ?
40009015	A sa kaya vei ira ko Jisu , Era sa tagi rawa li na weka ni tagane sa qai vakawati , ni sa tiko vata kei ira na tagane sa qai vakawati ? ena yaco mai na siga , ena kau tani kina vei ira na tagane sa qai vakawati , ka ra na qai lolo .
40009016	Ia sa sega na tamata sa cula vata na tiki ni sulu vou kei nai sulu madra , ni sa dresuka nai sulu na tikina sa botani kina , a sa qai kadresu vakalevu kina .
40009017	Sa sega talega e dua sa vakataloca na waini vou ki na tavaya kuli-ni-manumanu madra : de kacabote na tavaya , ka sa dave yani na waini , ka sa ca na tavaya : ia era sa vakataloca na waini vou ki na tavaya vou , a sa maroroi ruarua kina .
40009018	Ni sa tukuna tiko vei ira ko koya na veika oqo , raica , sa dua na turaga sa lako mai , ka cuva vua , ka kaya , Sa qai ciba na luvequ-yalewa : mo ni lako ga mai mo ni tabaki koya e na ligamuni ena bula kina .
40009019	Sa qai cavu tu ko Jisu , ka muri koya , kei ira talega na nona tisaipeli .
40009020	Ka raica , sa dua na yalewa sa turidrabalavu ka yabaki tinikarua , sa lako mai ki dakuna , ka tara na tutu ni nonai sulu :
40009021	ni sa kaya e lomana , Kevaka kau tara walega na nonai sulu , au na vakabulai .
40009022	A sa rai vuki ko Jisu , ka kunei koya , ka kaya , Na luvequ-yalewa , mo vakacegu ; sa vakabulai iko na nomu vakabauta . A sa bula na yalewa mai na tiki-ni-siga ko ya .
40009023	Ia ni sa tadu ko Jisu ki na vale ni turaga , a sa raici ira era sa dauuvu bitu , kei ira na lewe vuqa era sa tagiyaso ,
40009024	sa kaya vei ira ko koya , Dou lako mada yani ; ni sa sega ni ciba na goneyalewa , sa moce walega . A ra sa dredrevaki koya .
40009025	Ia ni ra sa vakatalai na lewe vuqa , sa curu ko koya , a sa taura na ligana , a sa tu cake na goneyalewa .
40009026	A sa kuruvaki ki na vanua taucoko ko ya na kenai rogorogo .
40009027	Ia ni sa lako tani maikea ko Jisu , sa muri koya e lewe rua na tamata mataboko , a rau sa kaci , ka kaya , Na luve i Tevita , lomani keirau mai .
40009028	Ia ni sa curu ki vale ko koya , sa lako mai vua koi rau na tamata mataboko ; a sa kaya vei rau ko Jisu , Drau sa vakadinata niu sa cakava rawa na ka oqo , se segai ? Erau sa kaya vua , Io , na Turaga .
40009029	Sa qai tara na matadrau ko koya , ka kaya , Me yaco vei kemudrau me vaka na nomudrau vakabauta .
40009030	A sa rai na matadrau ; a sa vakarota matua vei rau ko Jisu , ka kaya , Raica , me kakua ni kila e dua .
40009031	Ia koi rau ni rau sa lako yani , erau sa vakarogoya na kenai rogorogo ki na vanua taucoko ko ya .
40009032	Ia ni ra sa lako ki tautuba , raica , sa kau mai vua e dua na tamata galu sa curuma e dua na tevoro .
40009033	Ia ni sa vakasevi tani na tevoro , sa vosa na galu : a ra sa kurabui sara na lewe vuqa , ka kaya , Sa sega na ka vakaoqo sa rairai e na dua na gauna e Isireli .
40009034	A ra sa kaya na Farisi , Sa vakasevi ira na tevoro ko koya e na kaukauwa ni nodra turaga na tevoro .
40009035	A sa lako voli ko Jisu e na veikoro kecega kei na veikoro lalai , ka vakatavuvuli e na nodra veivale ni lotu , ka vunautaka nai tukutuku-vinaka ni matanitu , ka vakabula kecega na mate kei na malumalumu kecega .
40009036	Ia ni sa raici ira na lewe vuqa ko koya , sa lomani ira , ni ra sa malumalumu , ka biu wale tu , me vaka na sipi sa sega na nodra i vakatawa .
40009037	Sa qai kaya vei ira na nona tisaipeli , E dina sa vakalewe na yabaki , a ra sa lewe lailai ga nai vakatau-ni-were ;
40009038	o koya mo dou masuti koya nai Taukei ni were , me tala yani eso nai vakatau-ni-were ki na nona were .
40010001	A sa kacivi ira mai na nona tisaipeli era lewe tinikarua ko koya , a sa solia vei ira na kaukauwa me ra rawai ira na yalo velavela me ra vakasevi ira , ka vakabula kecega na mate , kei na malumalumu kecega .
40010002	Ia oqo na yacadra nai apositolo e lewe tinikarua : A kenai matai , ko Saimoni , a yacana talega ko Pita , kei Adriu na tacina ; ko Jemesa na luve i Sepete , kei Joni na tacina ;
40010003	ko Filipi , kei Pacolomiu ; ko Tomasi , kei Maciu na kumuna nai vakacavacava ; ko Jemesa na luve i Alifio , kei Cateo ;
40010004	ko Saimoni e dua vei ira sa vakatokai Na gumatua , kei Jutasa Isikarioti , ko koya sa soli koya yani .
40010005	Sa talai ira na lewe tinikarua oqo ko Jisu , a sa vakarota vei ira , ka kaya , Dou kakua ni lako e na nodra sala na veimatanitu tani , kakua talega ni curu ki na dua na nodra koro na kai Samaria :
40010006	ia dou lako ga vei ira na sipi ni mataqali nei Isireli era sa yali tu .
40010007	Ia ni dou sa lako tiko , mo dou vunau , ka kaya , Sa voleka mai na matanitu vakalomalagi .
40010008	Dou vakabulai ira sa tauvi-mate , vakasavasavataki ira na vukavuka , vakaturi ira cake tale na mate sara , vakasevi ira na tevoro : dou a rawata walega , mo dou solia walega .
40010009	Kakua ni kauta na koula , se na siliva , se na parasa , e na nomudou taga ;
40010010	se na taga ni vaqa e na gaunisala , se rua nai curucuru , se nai vava , se nai titoko : ni sa dodonu me soli vua na tamata daucakacaka na kena kakana .
40010011	Ia na koro kei na koro lailai vakaaduaga dou na curu kina , taroga se ko cei sa yaga kina ; ka laki tiko kaya ka yacova na nomudou lako tani .
40010012	Ia ni dou sa curu ki na vale , dou kidavaka :
40010013	ia kevaka sa yaga na vale ko ya , me yaco kina na nomudou veivakacegui : ia kevaka sa sega ni yaga , me suka tale vei kemudou na nomudou veivakacegui .
40010014	Ia ko koya sa sega ni vakacegui kemudou , se rogoca na nomudou vosa , ni dou sa lako tani e na vale se na koro ko ya , kuretaka laivi na kuvu-ni-soso mai na yavamudou .
40010015	Au sa kaya vakaidina vei kemudou , Ena ca vakalailai na vanua ko Sotoma kei Komora e na siga ni lewa , ena ca vakalevu na koro ko ya .
40010016	Raica , au sa talai kemudou yani me vaka na sipi e na kedra maliwa na wolifa : o koya mo dou qai vuku me vaka na gata , ka yalovinaka me vaka na ruve .
40010017	Ia dou qarauni kemudou mai vei ira na tamata , ni ra na soli kemudou yani ki na mataveilewai , a ra na vakanakuitataki kemudou e na nodra veivale ni lotu ;
40010018	ia dou na kau ki na matadra na kovana kei na tui e na vukuqu , mei vakadinadina vei ira , vei ira talega na veimatanitu tani .
40010019	Ia ni ra sa soli kemudou yani , kakua ni lomaocaoca se dou na vosa vakaevei se cava dou na kaya : ni na soli vei kemudou e na tiki-ni-siga ko ya na ka mo dou vosataka :
40010020	ni dou na sega ni vosa koi kemudou , ia ena vosa ga na Yalo ni Tamamudou , e na lomamudou .
40010021	Ia era na dui soli ira yani na veitacini me vakamatei , kei na tamana na luvena : ia era na tu cake na gone vei ira na nodra qase , ka vakavuna na nodra mate :
40010022	ia dou na cati vei ira na tamata kecega e na vuku ni yacaqu : ia ko koya ena vosota me yacova nai vakataotioti , ena vakabulai .
40010023	Ia ni ra vakacacani kemudou e na dua na koro , dou dro ki na dua tani : niu sa kaya vakaidina vei kemudou , Dou na sega ni vakaotia na veikoro e Isireli , ena lako mada mai na Luve ni tamata .
40010024	Sa sega na tisaipeli me uasivi vua na nonai vakavuvuli , se na tamata vua na nona turaga :
40010025	sa rauta na tisaipeli , kevaka erau sa tautauvata kei na nonai vakavuvuli , vua talega na tamata kevaka erau sa tautauvata kei na nona turaga . Kevaka era vakatoka nai taukei ni vale ko Pielisipupi , era na ia vakalevu cake vei ira na nona lewe-ni-vale !
40010026	O koya mo dou qai kakua ni rerevaki ira : ni sa sega na ka vuni me na sega ni vakarairaitaki ; se tabogo me na sega ni kilai .
40010027	A ka kau tukuna vei kemudou e na butobuto , dou tukuna e na rarama : kei na ka dou rogoca lo e na daligamudou , vunautaka e na dela ni vale .
40010028	Ia kakua ni rerevaki ira era sa vakamatea na yago , a ra sega ni rawata me ra vakamatea na yalo ; ia dou rerevaki koya ga sa rawata me vakarusa na yalo kei na yago talega mai eli .
40010029	Sa sega li ni volitaki na separo e rua e na dua na facigi ? ia ka sega e dua vei rau ena lutu walega ki na qele , me tabogo vua na Tamamudou .
40010030	A sa wiliki vakaaduaga na drau ni ulumudou .
40010031	O koya mo dou qai kakua ni rere : dou sa uasivi cake vei ira na separo e vuqa .
40010032	O koya yadua ena tukuni au e na matadra na tamata , au na tukuni koya talega e na mata i Tamaqu sa tiko mai lomalagi .
40010033	Ia ko koya yadua ena cakitaki au e na matadra na tamata , au na cakitaki koya talega e na mata i Tamaqu sa tiko mai lomalagi .
40010034	Dou kakua ni vakasama niu sa lako mai meu kauta mai ki vuravura na veivinakati : au sa sega ni lako mai meu kauta mai na veivinakati , ai seleiwau ga .
40010035	Ni kau sa lako mai me tawasei rau na veitamani-tagane , kei na veitinani-yalewa , kei na veivugoni yalewa talega .
40010036	Ia ena nona meca na tamata ko ira na nona lewe-ni-vale .
40010037	O koya sa loloma vakalevu vei tamana se tinana ka vakalailai vei au , sa sega ni yaga vei au : ia ko koya sa loloma vakalevu vua na luvena-tagane se na luvena-yalewa ka vakalailai vei au , sa sega ni yaga vei au .
40010038	Ia ko koya sa sega ni colata na nona kauveilatai , ka muri au , sa sega ni yaga vei au .
40010039	O koya sa maroroya na nona bula , ena vakayalia : ia ko koya sa vakayalia na nona bula e na vukuqu , ena maroroya .
40010040	O koya sa vakacegui kemudou sa vakacegui au ; ia ko koya sa vakacegui au sa vakacegui koya sa talai au mai .
40010041	O koya sa vakaceguya e dua na parofita ni sa vakatokai me parofita , ena rawata na kenai sau ; ko koya sa vakaceguya na tamata yalododonu ni sa vakatokai me tamata yalododonu , ena rawata na kenai sau :
40010042	ia ko koya ena solia vua e dua vei ira oqo era sa lailai ga e dua walega na bilo wai liliwa me gunuva , ni sa vakatokai me tisaipeli , au sa kaya vakaidina vei kemudou , Ena sega sara ni yali vua na kenai sau .
40011001	Ia ko Jisu ni sa vakaotia na nona vakaroti ira na nona tisaipeli e lewe tinikarua , sa lako tani maikea , ka laki vakatavuvuli ka vunau e na nodra veikoro .
40011002	Ia ni sa rogoca ko Joni mai na vale ni veivesu na cakacaka i Karisito , sa qai tala e lewe rua na nona tisaipeli ,
40011003	me kaya vua , O iko beka ko Koya e lako mai , se da waraka e dua tani ?
40011004	A sa vosa ko Jisu , ka kaya vei rau , Drau lako , ka tukuna vei Joni na veika drau sa rogoca ka raica :
40011005	Era sa rai na mataboko , ka lako na lokiloki ; sa vakasavasavataki na vukavuka , ka rogo rawa na didivara ; sa vakaturi cake tale na mate sara , a sa vunautaki nai tukutuku-vinaka vei ira na dravudravua .
40011006	A sa kalougata ko koya ena sega ni tarabe e na vukuqu .
40011007	Ia ni rau sa lako tani , sa kaya ko Jisu vei ira na lewe vuqa e na vuku i Joni , A cava dou a lakova ki na veikau mo dou raica ? a gasau li sa yavalati e na cagi ?
40011008	ia ka cava dou a lakova mo dou raica ? a tamata li sa vakaisulu e nai sulu malumalumu ? raica , ko ira sa vakaisulu e nai sulu malumalumu , era sa tiko e na nodra veivale na tui .
40011009	Ia ka cava dou a lakova mo dou raica ? a parofita li ? io , au sa kaya vei kemudou , e dua sa uasivia na parofita .
40011010	Ni sai koya ka volai vakaoqo , Raica , au sa tala na noqu talai me liu e matamu , Ena caramaka ko koya na nomu sala e matamu .
40011011	Au sa kaya vakaidina vei kemudou , Sa sega ni tubu e dua vei ira sa sucu mai na yalewa me uasivi vei Joni na dauveipapitaiso ; ia ko koya sa lailai sara e na matanitu vakalomalagi sa uasivi vei koya .
40011012	Ia mai na gauna i Joni na dauveipapitaiso ka yacova na siga oqo , sa rawa na matanitu vakalomalagi e na gugumatua , ia ko ira sa gumatua sara , era sa taukena .
40011013	Ni ra sa dauvakatavuvuli kecega na parofita kei na vunau ka yacova na siga i Joni .
40011014	Ia kevaka dou sa via vakabauta , sai koya oqo ko Ilaija , ko koya sa dodonu me lako mai .
40011015	O koya sa vakadaligana me rogoca , me mani rogoca sara .
40011016	Ia ka cava meu vakatautauvatataka kina nai tabatamata oqo ? Sa tautauvata kei ira na gone sa tiko e na rara ni veivoli , ka kaci yani vei ira era sa tiko vata kei ira ,
40011017	ka kaya , Keitou a uvu bitu vei kemudou , ka dou a sega ni meke ; keitou a tagi vei kemudou , ka dou a sega ni tagiyaso .
40011018	Ni sa lako mai ko Joni ka sega ni daukana se daugunu , a ra sa kaya , Sa tiko vua e dua na tevoro .
40011019	Sa lako mai na Luve ni tamata , a sa kana ka gunu , a ra sa kaya , Raica , a tamata daukana ka daugunu waini , a nodra i tau era kumuna nai vakacavacava , kei ira na tamatai valavala ca . Ia sa vakadonuya na vuku ko ira na luvena .
40011020	Sa qai vakatekivu ko koya me vunauca na veikoro ka ia kina e vuqa na nona cakacaka mana , ni ra sa sega ni veivutuni :
40011021	E ca vei iko , Koresini ! e ca vei iko , Peciseita ! ke sa caka mai Taia kei Saitoni na veika-mana ka caka vei kemudrau , ke rau sa veivutuni makawa e nai sulu taga kei na dravusa :
40011022	au sa kaya talega vei kemudrau , Ena ca vakalailai ko Taia kei Saitoni e na siga ni lewa , koi kemudrau , drau na ca vakalevu .
40011023	O iko talega , Kapenaumi , ko sa laveti cake ki lomalagi ? ko na biu sobu tale ki etesi : ia ke sa caka mai Sotoma na veika-mana ka caka vei iko , ke sa tu ga ka yacova na siga oqo .
40011024	Au sa kaya talega vei iko , Ena ca vakalailai ko Sotoma e na siga ni lewa , ko iko , ko na ca vakalevu .
40011025	E na gauna ko ya sa vosa kina ko Jisu , ka kaya , Au sa vakavinavinaka vei kemuni Tamaqu , na Turaga ni lomalagi kei vuravura , ni kemuni sa vunia na veika oqo vei ira na vuku kei na yalomatua a sa vakatakila ga vei ira na gone lalai :
40011026	sai koya ga , Tamaqu , ni sa vinaka e matamuni me vakaoqo .
40011027	Sa solia mai vei au ko Tamaqu na ka kecega : ia ka sega e dua tale e kila na Luvena , a Tamana duaduaga , se dua tale e kila na Tamana , a Luvena duaduaga , kei koya sa vinakata na Luvena me vakatakilai koya vua .
40011028	Dou lako mai vei au , koi kemudou vakaaduaga sa oca ka colata nai colacola bibi , ia kau na vakacegui kemudou .
40011029	Vakataqara vei kemudou na noqu i vua , ka vuli vei au , niu sa yalomalua ka yalomalumalumu : dou na kunea kina na vakacegu ni yalomudou .
40011030	Ni sa rawarawa na noqu i vua , ka mamada na noqu i colacola .
40012001	Ena gauna ko ya sa lako ko Jisu e loma ni veiwere ni sila e na siga ni vakacecegu ; a sa viakana ko ira na nona tisaipeli , ka vakatekivu me doloka na veisola ni sila , ka kania .
40012002	Ia ni sa raica ko ira na Farisi , era sa kaya vua , Raica , sa kitaka ko ira na nomu tisaipeli na ka e sega ni tara me caka e na siga ni vakacecegu .
40012003	A sa kaya vei ira ko koya , Dou sa sega beka ni wilika na ka sa kitaka ko Tevita , ni sa viakana , ko koya kei ira sa tiko vata kaya :
40012004	Ni sa curu ko koya ki na vale ni Kalou , ka kania na madrai dauraici , oqori sa sega ni tara vua me kania , se vei ira sa tiko vata kaya , vei ira duaduaga na bete ?
40012005	Se dou a sega beka ni wilika e na vunau , ni ra sa vakacacana na siga ni vakacecegu ko ira na bete e na vale ni soro , ka ra sa sega ni cala kina ?
40012006	Ia kau sa kaya vei kemudou , Sa dua eke sa uasivi cake e na vale ni soro .
40012007	Ia kevaka dou a kila na kenai balebale ni vosa oqo , Au sa vinakata na yalololoma , ka segai nai soro , dou a sega ni beitaki ira era sa sega ni cala .
40012008	Ni sa Turaga talega ni siga ni vakacecegu na Luve ni tamata .
40012009	A sa lako tani maikea ko koya , ka curu ki na nodra vale ni lotu :
40012010	ka raica , sa tiko kina e dua na tamata sa malai na ligana . A ra sa tarogi koya , Sa tara beka me ia na veivakabulai e na siga ni vakacecegu , se segai ? ka ni ra via beitaki koya .
40012011	A sa kaya vei ira ko koya , O cei vei kemudou , kevaka e dua na nona sipi sa lutu ki na davuke e na siga ni vakacecegu , ena sega ni laki taura , ka tubera cake mai ?
40012012	Ka vakaevei na kena uasivi cake na tamata e na sipi ! O koya gona oqo sa tara kina me caka na ka vinaka e na siga ni vakacecegu .
40012013	Sa qai kaya ko koya vua na tamata , Dodoka mai na ligamu . A sa dodoka yani ; a sa vakabulai , ka yaco me vaka na ligana kadua .
40012014	Sa ra qai curu ki tuba na Farisi , a ra sa bosea , se ra na vakamatei koya vakaevei .
40012015	Ia ni sa kila ko Jisu , sa lako tani maikea : a sa muri koya na lewe vuqa , ka sa vakabulai ira vakaaduaga ko koya :
40012016	ka sa vakarota vei ira me ra kakua ni tukuni koya :
40012017	o koya oqo sa vakayacori kina na vosa sa tukuna ko Aisea na parofita , ka kaya ,
40012018	Raica na noqu i talatala , ko koya kau a digitaka ; Na noqu gone ni toko , au sa vinakati koya vakalevu e na vu ni lomaqu : Au na solia vei koya na noqu Yalo Tabu , Ia ena tukuna ko koya na lewa dodonu vei ira na veimatanitu tani :
40012019	Ena sega ni veileti , se domolevu ; Ena sega e dua ena rogoca na domona e na saqata-ni-koro :
40012020	Ena sega ni musuka na gasau sa bibivoro ko koya , Se bokoca na wa-ni-cina e kubou walega , Ka me tala mada yani na lewa dodonu me gumatua :
40012021	A ra na vakararavi ki na yacana ko ira na veimatanitu tani .
40012022	Sa qai kau mai vei koya e dua sa curuma e dua na tevoro , sa mataboko , ka galu talega : a sa vakabulai koya ko koya , ia sa vosa ka rai kina ko koya sa mataboko ka galu .
40012023	A sa kurabui ko ira kecega na lewe vuqa , ka kaya , O koya oqo na luve i Tevita , se segai ?
40012024	Ia ni ra sa rogoca ko ira na Farisi , era sa kaya , O koya oqo e sega ni vakasevi ira na tevoro e na ka tani , e na kaukauwa ga i Pielisipupi na nodra turaga na tevoro .
40012025	A sa kila na nodra vakanananu ko Jisu , ka kaya vei ira , A matanitu yadua sa veisei vakai koya , ena vakarusai ; kei na koro yadua se na vale sa veisei vakai koya , ena sega ni tu dei .
40012026	Ia kevaka sa vakasevi Setani ko Setani , sa qai veisei vakai koya ; ena qai tu dei vakaevei na nona matanitu ?
40012027	Ia kevaka kau vakasevi ira na tevoro e na kaukauwa i Pielisipupi , sa vakasevi ira e na kaukauwa i cei ko ira na kai nomudou ? o koya oqo era na vakalewai kemudou kina .
40012028	Ia kevaka kau vakasevi ira na tevoro e na kaukauwa ni Yalo ni Kalou , sa qai yaco dina vei kemudou na matanitu ni Kalou .
40012029	Se na rawata vakaevei e dua me curuma na vale ni qaqa , me kovea na nonai yaya , kevaka ena sega ni vesuka mada na qaqa ? ena qai kovea emuri na nonai yau .
40012030	O koya sa sega ni totaki au , sa to tani ; ia ko koya sa sega ni kumuna vata vei au , sa duibiubiuta .
40012031	O koya oqo , kau sa kaya kina vei kemudou , Sa rawa me ra kakua ni cudruvi na tamata e na vuku ni nodra i valavala ca , kei na nodra vosa ca kecega ; ia sa sega ni rawa me ra kakua ni cudruvi na tamata era sa vosavakacacataka na Yalo Tabu .
40012032	Ia ko koya yadua sa vosavakacacataka na Luve ni tamata ena rawa me kakua ni cudruvi kina : ia ko koya yadua sa vosavakacacataka na Yalo Tabu , ena sega sara ni rawa me kakua ni cudruvi , e na gauna oqo , se na gauna ena muri mai .
40012033	Dou vakalewa ni vinaka na kau , ka vinaka talega kina na vuana : se vakalewa ni ca na kau , ka ca talega kina na vuana : ni sa kilai na kau e na vuana .
40012034	Oi kemudou na kawa ni gata ! dou na rawata vakaevei , ni dou sa tamata ca , mo dou vosataka na ka vinaka ? ni sa vosataka na gusuda na ka sa oso vakalevu kina na lomada .
40012035	A tamata vinaka sa kauta mai na ka vinaka mai na lololo vinaka ni lomana ; kei na tamata ca sa kauta mai na ka ca mai na lololo ca .
40012036	Ia kau sa kaya vei kemudou , A vosa ca vakaaduaga era na cavuta na tamata , era na tarogi kina e na siga ni lewa :
40012037	ni ko na vakadonui e na vuku ni nomu vosa , ka ko na cudruvi e na vuku ni nomu vosa .
40012038	Sa qai vosa eso na vunivola kei na Farisi , ka kaya , Vakavuvuli , keitou sa via raica e dua nai vakatakilakila maivei iko .
40012039	A sa vosa ko koya , ka kaya vei ira , Sa dauvakasaqara nai vakatakilakila nai tabatamata ca kai valavala vakatani : ia ena sega nai vakatakilakila me soli kina , nai vakatakilakila ga i Jona na parofita :
40012040	ia me vaka ka siga tolu ka bogi tolu ko Jona e na kete ni ika levu ; ena siga tolu ka bogi tolu vaka talega kina na Luve ni tamata e na loma ni qele .
40012041	Era na tu cake e na veilewai na kai Ninive ka vakadinadinataka na nodra cala nai tabatamata oqo , ni ra a veivutuni e na vunau i Jona ; ka raica , sa dua eke sa uasivi vei Jona .
40012042	Ena tu cake na radi ni ceva e na veilewai ka vakadinadinataka na nodra cala nai tabatamata oqo , ni sa lako mai ko koya mai na yasana vakayawa sara e vuravura me rogoca na vuku i Solomoni ; ka raica sa dua eke sa uasivi vei Solomoni .
40012043	Ia ni sa lako tani e na tamata na yalo velavela , sa veilakoyaki voli e na vanua dravuisiga , ni vakasaqara nai vakavakacegu a sa sega ni kunea :
40012044	sa qai kaya ko koya , Au na lesu tale ki na noqu vale kau a lako tani maikina ; ia ni sa tadu , sa kunea ni sa lala tu , sa tataviraki , ka vakaiukuukutaki .
40012045	Sa qai lako ko koya , ka kauta vata kaya e lewe vitu tale na yalo sa uasivi vei koya e na ca , a ratou sa curuma , ka tiko kina ; a sa ca vakalevu emuri na tamata ko ya , ka ca vakalailai eliu . Ena vaka talega kina vei ira nai tabatamata ca oqo .
40012046	Ia ni sa vosa tikoga ko koya vei ira na lewe vuqa , raica , sa tu e tautuba na tinana kei na tacina , eratou sa via vosa vua .
40012047	Sa qai kaya vua e dua , Raica , sa tu e tautuba na tinamu kei iratou na tacimu , eratou sa via vosa vei iko .
40012048	Sa qai vosa ko koya , ka kaya vei koya sa tukuna vua , O cei na tinaqu ? se ko cei ko iratou na taciqu ?
40012049	A sa dodoka na ligana kivei ira na nona tisaipeli , ka kaya , Raica na tinaqu kei ira na taciqu !
40012050	ko koya yadua ena kitaka na loma i Tamaqu sa tiko mai lomalagi , sai koya oqo na taciqu , kei na ganequ , kei na tinaqu .
40013001	E na siga ko ya sa lako tani mai vale ko Jisu , ka laki tiko sobu e matasawa .
40013002	A sa lewe vuqa sara era sa soqoni vata vei koya , a sa vodoka kina e dua na waqa ko koya , ka tiko sobu : a sa tu kecega mai matasawa na lewe vuqa .
40013003	A sa levu na ka sa vosataka vei ira ko koya e na vosa vakatautauvata , ka kaya : Raica , sa dua na dauveikaburaki sa laki kabukaburaki ;
40013004	ia ni sa kabukaburaki lako , sa lutu eso e na tutu ni sala , a sa lako mai na manumanu vuka ka kania .
40013005	A sa lutu eso ki na vanua veivatu , sa sega ni levu kina na qele : a sa tubu cake vakatotolo sara , ni sa sega ni vavaku na kena qele :
40013006	ia ni sa cabe na siga , sa malai ; ia ni sa sega na wakana , sa raqosa sara .
40013007	A sa lutu eso ki na veiwa-vakavotona ; a sa tubu cake na veiwa-vakavotona , ka vakaruguta .
40013008	A sa lutu eso ki na vanua vinaka , a sa vuavua vinaka , sa vuai drau eso , a sa onosagavulu eso , a sa tolusagavulu eso .
40013009	O koya sa vakadaligana me rogoca , me mani rogoca sara .
40013010	Sa qai lako mai ko ira na tisaipeli , ka tarogi koya , O sa vosa tikoga vei ira e na vosa vakatautauvata e na vuku ni cava ?
40013011	Sa qai vosa ko koya , ka kaya vei ira , Ni sa soli vei kemudou mo dou kila na veika vuni ni matanitu vakalomalagi , ia ka sega ga ni soli vei ira .
40013012	Ni sa tu vua na tamata e dua na ka , ena qai soli vakalevu vua ka na levu na nona ; ia na tamata sa sega ni tu vua e dua na ka , ena qai kau tani mai vua na ka sa tu vua .
40013013	O koya oqo kau sa vosa kina vei ira e na vosa vakatautauvata : ni ra sa raica ka sega ni kunea ; a ra sa rogoca ka sega ni rogoca , ka lecava tu .
40013014	Ia sa vakayacori kina vei ira na parofisai i Aisea , ka vaka , Dou na daurogoca tikoga , ka lecava tu ; Ia dou na dauraica tikoga , ka sega ni kunea ;
40013015	Ni sa uro mai na lomadra na tamata oqo , A sa didivara na daligadra , A sa bobo na matadra ; De dua na siga ena rai na matadra , Ka rogo na daligadra , Ka kila na lomadra , A ra saumaki mai , Ia kau na vakabulai ira .
40013016	A sa kalougata na matamudou , ni dou sa raica , kei na daligamudou , ni dou sa rogoca .
40013017	Niu sa kaya vakaidina vei kemudou , Era lewe vuqa na parofita kei na tamata yalododonu era a via raica na ka dou sa qai raica , ka ra a sega ni raica ; ka rogoca na ka dou sa qai rogoca , ka ra a sega ni rogoca .
40013018	O koya mo dou qai rogoca na vosa vakatautauvata ni dauveikaburaki :
40013019	Ni sa dua e rogoca na vosa ni matanitu , ka lecava tiko , sa qai lako mai na vu-ni-ca , a sa kovea na ka sa kaburaki ki lomana . Sai koya oqo sa kaburaki e na tutu ni sala .
40013020	Ia ko koya sa kaburaki e na vanua veivatu , sai koya oqo sa rogoca na vosa , a sa vakabauta sara e na reki :
40013021	ia ni sa sega na wakana e lomana , sa tu dede vakalailai ga : ia ni sa tubu na rarawa , se na veivakacacani e na vuku ni vosa , sa tarabe sara .
40013022	Ia ko koya sa kaburaki e na veiwa-vakavotona , sai koya oqo sa rogoca na vosa : ia na lomaocaoca e na vuku ni vuravura oqo , kei nai yau e dauveivakaisini , sa vakaruguta na vosa , a sa sega kina ni vua .
40013023	Ia ko koya sa kaburaki e na vanua vinaka , sai koya oqo sa rogoca na vosa , a sa kila na kenai balebale ; a sa vua , ka vuai drau eso , sa onosagavulu eso , sa tolusagavulu eso .
40013024	Sa dua tale na vosa vakatautauvata sa tukuna vei ira ko koya , ka kaya , Sa vakatautauvatataki na matanitu vakalomalagi kei na dua na tamata sa kaburaka na sila vinaka e na nona were ;
40013025	ia ni ra sa moce ko ira na tamata , sa lako mai na nona meca ka kaburaka vata na sila ca e loma ni witi , a sa qai lako yani .
40013026	Ia ni sa tubu mai na sila ka vua , sa qai rairai talega na sila ca .
40013027	Sa qai lako mai vua na kenai taukei ko ira na nona tamata , ka kaya vua , O a sega saka li ni kaburaka na sila vinaka e na nomu were ? sa qai kau maivei na sila ca ?
40013028	Sa qai kaya vei ira ko koya , A ka oqo sa kitaka e dua na meca . A ra sa kaya vua ko ira na tamata , O sa vinakata beka me keitou laki kumuna vata oqori ?
40013029	A sa kaya ko koya , Tei kakua mada , de dou cavuraka talega na witi ni dou kumuna vata na sila ca :
40013030	laiva ga me rau tubu vata ruarua me tei cava mada na yabaki : ia ni sa cava na yabaki kau na kaya vei ira na dautamusuka , Dou kumuna vata mada na sila ca , ka vauca e na veivau me visa : ia dou kumuna vata na witi ki na noqu lololo .
40013031	Sa dua tale na vosa vakatautauvata sa tukuna vei ira ko koya , ka kaya , Sa tautauvata na matanitu vakalomalagi kei na dua na sore ni musita , o koya sa kauta e dua na tamata , ka tea e na nona were :
40013032	ia ko ya sa lailai sobu e na sore ni kau kecega ; ia ni sa tubu cake , sa levu cake e na kena mataqali ko ya , a sa yaco me kau dina , a sa laki ro e na tabana na manumanu vuka .
40013033	Sa dua tale na vosa vakatautauvata sa tukuna vei ira ko koya : Sa tautauvata na matanitu vakalomalagi kei na leveni , sa taura e dua na yalewa , ka vunia e loma ni madrai droka e tolu nai vakarau , me sa vakalevenitaki kece mada .
40013034	Na ka kecega oqo sa tukuna ko Jisu kivei ira na lewe vuqa e na vosa vakatautauvata ; a sa sega ni vosa walega vei ira , sa vosavakatautauvata tikoga :
40013035	o koya oqo sa vakayacori kina na vosa sa tukuna na parofita , ni sa kaya , Au na vosa ga e na vosa vakatautauvata ; Au na tukuna eso na ka sa vuni tu mai na gauna sa caka kina ko vuravura .
40013036	Sa qai talai ira yani na le vuqa ko Jisu , ka curu ki vale : a sa lako mai vua ko ira na nona tisaipeli , ka kaya , Ni vakamacalataka mai vei keitou na vosa vakatautauvata ni sila ca mai na were .
40013037	A sa vosa ko koya , ka kaya vei ira , O koya sa kaburaka na sila vinaka , ko ya na Luve ni tamata :
40013038	ia na were ko vuravura ; ia na sila vinaka ko ira na gone ni matanitu ; ia na sila ca ko ira luve ni vu-ni-ca :
40013039	ia na meca sa kaburaka sai koya na tevoro : ia na yabaki nai vakataotioti kei vuravura : ia na dautamusuka ko ira na agilose .
40013040	Ia me vaka sa kumuni vata na sila ca ka visa e na buka ; ena vakakina e nai vakataotioti kei vuravura oqo :
40013041	ena talai ira yani na nona agilose na Luve ni tamata , me ra soqona vata mai na nona matanitu na ka kecega sa dauveivakacalai , kei ira sa kitaka tiko na ka ca ;
40013042	ia era na biuti ira ki na lovo ni buka waqa ; era na dautagi kina , ka vakasequruquru bati .
40013043	Era na qai serau na tamata yalododonu , me vaka na siga , e na matanitu nei Tamadra . O koya sa vakadaligana , me mani rogoca sara .
40013044	Sa dua tale , sa tautauvata na matanitu vakalomalagi kei nai yau sa vuni tu e na dua na were ; ka sa dua na tamata sa kunea , ka sega ni tukuna , ia ni sa rekitaka , sa laki volitaka na ka kecega sa tu vua , a sa volia na were ko ya .
40013045	Sa dua tale , sa tautauvata na matanitu vakalomalagi kei na tamata dauveivoli , sa vakasaqara eso na mata-ni-civa vinaka :
40013046	ia ni sa kunea e dua na mata-ni-civa talei sara , sa lako ka volitaka na ka kecega sa tu vua , ka sa volia na ka ko ya .
40013047	Sa dua tale , sa tautauvata na matanitu vakalomalagi kei na lawa-ni-yavi , sa viritaki ki wai : a sa rawa kina eso mai na veimataqali kecega ;
40013048	ia ni sa sinai , era sa yavia ki matasawa , a ra sa tiko sobu , ka tugana na kena vinaka ki na sova , ka biuta tani na kena ca .
40013049	Ena vakakina e nai vakataotioti kei vuravura : era na lako mai na agilose , ka tawasei ira tani na tamata ca maivei ira na yalododonu ,
40013050	ka biuti ira laivi tu ki na lovo ni buka waqa : era na dautagi kina , ka vakasequruquru bati .
40013051	Dou sa kila nai balebale ni ka kecega oqo ? Era sa kaya vua , Io .
40013052	Sa qai kaya vei ira ko koya , Ia na vu-ni-vola kecega sa vakatavulici e na ka ni matanitu vakalomalagi , sa tautauvata kei na tamata sa taukena e dua na vale , ko koya sa kauta mai na nona lololo na veika vou kei na veika makawa talega .
40013053	A sa yaco , ni sa vakaotia ko Jisu na vosa vakatautauvata kece oqo , sa lako tani maikea .
40013054	Ia ni sa tadu ki na nona vanua , sa vakavulici ira ko koya e na nodra vale ni lotu , a ra sa kurabui kina , ka kaya , E rawata maivei ko koya oqo na vuku oqo , kei na cakacaka-mana oqo ?
40013055	sa sega li ni luve ni matai ko koya oqo ? sa sega li ni yaca i tinana ko Meri ? kei na tacina ko Jemesa , kei Josefa , kei Saimoni , kei Jutasa ?
40013056	kei na ganena , eratou sa sega li ni tiko vata kece kei keda ? sa qai rawata maivei ko koya na ka kecega oqo ?
40013057	A ra sa tarabe e na vukuna . A sa kaya vei ira ko Jisu , Sa vakarokorokotaki na parofita e na veivanua tani , ia sa sega ga e na nona vanua , se nona vale .
40013058	Ia ka sega ni cakava maikeri ko koya e vuqa na cakacaka-mana , ni ra sa sega ni vakabauta .
40014001	E na gauna ko ya sa rogoca ko Eroti na turaga nai rogorogo kei Jisu ;
40014002	a sa kaya vei ira na nona tamata , Oqo ko Joni na dauveipapitaiso ; sa tu cake tale mai na mate ko koya ; o koya sa vu kina vei koya na kaukauwa mana .
40014003	Ni sa tauri Joni eliu ko Eroti , a sa vesuka , ka biuta ki na vale ni veivesu e na vuku i Erotiasa , na wati i Filipi na tacina :
40014004	ni sa kaya vua ko Joni , E sega ni tara mo drau veiwatini kaya .
40014005	Ia ni sa via vakamatea ko koya , sa rerevaki ira na lewe vuqa , ni ra sa vakasama sa parofita ko koya .
40014006	Ia ni sa ia na magiti ni siga ni sucu i Eroti , sa meke e matadra na goneyalewa na luve i Erotiasa , a sa rekitaka ko Eroti .
40014007	O koya oqo sa yalataka vua ko koya ka bubului kina me solia vua na ka kecega ena kerea .
40014008	Ia ni sa vakavulici koya mada eliu ko tinana , sa kaya ko koya , Solia mai vei au eke e na dua na dari na ulu i Joni na dauveipapitaiso .
40014009	Sa qai rarawa na tui : ia sa kaya ga me soli , e na vuku ni nona bubului , e na vukudra talega era sa kana vata kaya .
40014010	A sa talaki ko koya ka sa tamusuki na ulu i Joni e na vale ni veivesu .
40014011	A sa kau mai na uluna e na dua na dari , a sa soli vua na goneyalewa : ka sa kauta ko koya vei tinana .
40014012	Sa qai lako mai ko iratou na nona tisaipeli , a ratou sa kauta na yagona , ka buluta ; a ratou sa qai laki tukuna vei Jisu .
40014013	Ia ni sa rogoca ko Jisu , sa soko vakatikitiki tani e na waqa ki na dua na vanua lala : ia ni ra sa rogoca ko ira na lewe vuqa , era sa taubale e vanua mai na veikoro ka muri koya .
40014014	A sa lako mai ko Jisu , ka raici ira era sa lewe vuqa sara a sa lomani ira , a sa vakabulai ira na nodra era tauvimate .
40014015	Ia ni sa yakavi mai , sa lako mai vei koya ko ira na nona tisaipeli , ka kaya , Oqo na vanua lala , a sa kala na siga ; mo vakatalai ira yani na le vuqa , me ra lako ki na veikoro lalai , me ra volia kina na kedra .
40014016	A sa kaya vei ira ko Jisu , E sega ni yaga me ra lako ; mo dou solia mada e dua na kedra .
40014017	Era sa qai kaya vua , E sega ga vei keitou eke , e lima walega nai buli madrai , ka rua na ika .
40014018	A sa kaya ko koya , Dou kauta mai vei au .
40014019	Sa qai vosa ko koya vei ira na lewe vuqa me ra tiko sobu e na co , a sa taura nai buli madrai e lima , kei na ika e rua , a sa ta cake ki lomalagi , ka lotutaka , a sa dovia na veibuli madrai , ka solia vei ira na tisaipeli , ia ko ira na tisaipeli era sa solia vei ira na lewe vuqa .
40014020	A ra sa kana kecega , a ra sa mamau : a ra sa tomika vata na vo ni ka sa dovi , a sa tinikarua nai su sa sinai kina .
40014021	Ia ko ira sa kana era sa lewe lima beka na udolu na tagane , ia ko ira na yalewa kei na gone era sa sega ni wili .
40014022	A sa qai vakarota sara ko Jisu vei ira na nona tisaipeli me ra vodoka na waqa , me ra liutaki koya ki tai kadua , me sa vakatalai ira mada yani na lewe vuqa ko koya .
40014023	Ia ni sa vakatalai ira oti yani na lewe vuqa , sa cabe taudua ko koya ki na ulu-ni-vanua , me masu ; ia ni sa yakavi mai , sa tiko duaduaga kina ko koya .
40014024	A sa qai tiko eloma ni wasawasa na waqa , a suaigelegele e na ua : ni sa cagi leca .
40014025	Ia e nai kava ni wase ni bogi sa lako vei ira ko Jisu , a sa lako voli e dela ni wai .
40014026	Ia ni ra sa raica ko ira na tisaipeli , ni sa lako voli ko koya e dela ni wai , era sa kidroa , ka kaya , Sa dua na yalo ; a ra sa qoqolou , ni ra sa rere .
40014027	A sa vosa sara vei ira ko Jisu , ka kaya , Dou vakacegu ; koi au ga ; dou kakua ni rere .
40014028	A sa vosa vei koya ko Pita , ka kaya , na Turaga , kevaka sai kemuni , kacivi au meu bau yani vei kemuni e dela ni wai .
40014029	A sa kaya ko koya , Lako ga mai . Ia ni sa sobu mai waqa ko Pita , sa lako e na dela ni wai , me lako vei Jisu .
40014030	Ia ni sa raica sa kaukauwa na cagi , sa qai rere ; ia ni sa vakatekivu me lutu dromu , sa kaci sara , ka kaya , Na Turaga , ni vakabulai au .
40014031	Sa qai dodoka sara na ligana ko Jisu , a sa taura , ka kaya vua , O iko sa lailai na nomu vakabauta , o sa vakatitiqa e na vuku ni cava ?
40014032	Ia ni rau sa vodo ki waqa , sa ruru na cagi .
40014033	Ia ko ira sa tiko mai waqa , era sa lako mai ka cuva vua , ka kaya , Sa dina sara kemuni sa Luve ni Kalou .
40014034	A ra sa lako ki tai kadua , a ra sa yaco ki na vanua ko Kenisareti .
40014035	Ia ni ra sa kilai koya ko ira na tamata mai na yasana ko ya , era sa talatala ki na yasana kecega sa vakavolivolita , a ra sa kauti ira kecega mai vua era sa tauvi-mate ;
40014036	a ra sa masuti koya me ra tara walega na tutu ni nonai sulu ; a ra sa bula sara ko ira kecega sa tara .
40015001	Sa qai lako mai vei Jisu ko ira na vunivola kei ira na Farisi mai Jerusalemi , ka kaya ,
40015002	A cava sa talaidredre kina ko ira na nomu tisaipeli ki na nodrai vakavuvuli na qase ? ni ra sa kana ka sa sega mada ni vuluvulu .
40015003	A sa vosa ko koya , ka kaya vei ira , A cava dou sa talaidredre talega kina ki na vunau ni Kalou e na nomudoui vakavuvuli ?
40015004	Ni sa vakarota na Kalou , ka kaya , Vakarokoroko vei rau na tamamu kei na tinamu : ia , Ko koya sa vosavakacacataka na tamana se na tinana , me sa vakamatei .
40015005	Ia dou sa kaya , O koya yadua ena kaya vei tamana se tinana , Sa vakatabui me nona na Kalou na noqu ka sa yaga vei iko :
40015006	me sa qai sega ni vakarokoroko vei tamana se tinana . Ia dou sa vakawaletaka na vunau ni Kalou e na nomudoui vakavuvuli .
40015007	A dauveivakaisini koi kemudou ! sa tukuni kemudou vakavinaka eliu ko Aisea , ni sa kaya ,
40015008	O ira na tamata oqo era sa vakarokorokotaki au e na gusudra , Ia na yalodra sa yawa tani vei au :
40015009	A sa sega ni yaga na nodra masuti au , Ni ra sa vakatavuvulitaka na vunau ni tamata mei vakavuvuli .
40015010	A sa kacivi ira na lewe vuqa , ka kaya vei ira , Dou rogoca , ka vakasama :
40015011	a ka sa curu ki na gusuna sa sega ni vakadukadukalitaka na tamata ; ia na ka ga sa lako mai na gusuna , sai koya ga sa vakadukadukalitaka na tamata .
40015012	Sa qai lako mai ko ira na nona tisaipeli , ka kaya vua , O ni sa kila beka era sa lomaca na Farisi , ni ra sa rogoca na vosa ko ya ?
40015013	A sa vosa ko koya , ka kaya , A kau vakaaduaga , e sega ni tea ko Tamaqu vakalomalagi , ena cavu laivi .
40015014	Dou laivi ira ga : era sa mataboko , a ra sa tuberi ira na mataboko . Ia kevaka e tubera na mataboko na mataboko , erau na sikalutu ruarua ki na keli .
40015015	Sa qai vosa ko Pita , ka kaya vua , Mo ni tukuna mai vei keitou na vosa vakatautauvata oqo .
40015016	A sa kaya ko Jisu , Oi kemudou talega , dou sa sega li ni kila rawa ?
40015017	Dou sa sega beka ni kila , na ka kecega sa curu ki na gusu sa lutu ki na kete , a sa biu yani ki nai benubenu ?
40015018	Ia na veika sa curu mai na gusu , sa lako dina mai na yalo ; a veika ga oqo sa vakadukadukalitaka na tamata .
40015019	Ni sa curu yani mai na yalo na nanuma ca , na daulaba , na dauyalewa , na daudara , na daubutako , na veibeitaki vakailasu , na vosa vakacaca :
40015020	a veika ga oqo sa vakadukadukalitaka na tamata : ia ka sega ni vakadukadukalitaka na tamata , ni sa kana ka sega mada ni vuluvulu .
40015021	Sa qai lako tani ko Jisu , ka lako ki na veiyasana i Taia kei Saitoni .
40015022	Ka raica , sa dua na yalewa ni Kenani sa lako mai na yasana ko ya , a sa tagi vua , ka kaya , Ni lomani au mai , na Turaga , na Luve i Tevita ; na luvequ-yalewa sa rarawa vakalevu ni sa curumi koya e dua na tevoro .
40015023	A sa sega ni kaya vua e dua na vosa ko koya . A ra sa lako mai na nona tisaipeli ka masuti koya , ka kaya , Vakatalai koya tani ; ni sa mai tagi muri keda tikoga .
40015024	A sa vosa ko koya , ka kaya , Au sa sega ni talai vei ira na tani , vei ira ga na sipi ni mataqali i Isireli era yali tu .
40015025	Sa qai lako mai na yalewa , ka cuva vua , ka kaya , Kemuni na Turaga , ni vukei au mai .
40015026	A sa vosa ko koya , ka kaya , Sa sega ni vinaka me kau na kedra na gone , ka me biu vei ira na koli .
40015027	A sa kaya na yalewa , E dina ga , na Turaga : ia ko ira na koli era kania na meme ni kakana sa lutu mai na tepeli ni nodra turaga .
40015028	Sa qai vosa ko Jisu , ka kaya vua , Yalewa , sa levu na nomu vakabauta : me yaco vei iko me vaka na ka ko sa vinakata . A sa bula na luvena-yalewa e na tiki-ni-siga ko ya .
40015029	A sa lako tani maikea ko Jisu , ka lako voleka ki na wasawasa ko Kalili ; a sa cabe ki na ulu-ni-vanua , ka tiko sobu kina .
40015030	A ra sa lewe vuqa sara sa lako mai vua , era sa kauta mai na lokiloki , na mataboko , na galu , na gera , ka lewe vuqa tale ; a ra sa kotori ira sobu ki na yava i Jisu ; a sa vakabulai ira ko koya :
40015031	a ra sa kurabui kina ko ira na lewe vuqa , ni ra sa raica sa vosa rawa na galu , sa bula na gera , sa lako rawa na lokiloki , a sa rai rawa na mataboko : a ra sa vakacaucautaka na Kalou i Isireli .
40015032	Sa qai kacivi ira mai na nona tisaipeli ko Jisu , ka kaya , Au sa lomani ira na lewe vuqa , sa qai bogi tolu era sa tiko ga vei au , a sa sega na ka me ra kania : ia kau sa sega ni via vakatalai ira yani ni ra sa sega ni kana , de ra malumalumu e gau-ni-sala .
40015033	A sa kaya vua ko ira na nona tisaipeli , Eda na rawata maivei na madrai e lekutu , me ra mamau kina ko ira na lewe vuqa oqo ?
40015034	A sa kaya vei ira ko Jisu , E vica nai buli madrai sa tu vei kemudou , A ra sa kaya , E vitu , ka so na ika lalai .
40015035	A sa vosa ko koya vei ira na lewe vuqa me ra tiko sobu e na qele .
40015036	A sa taura ko koya nai buli madrai e vitu kei na ika , a sa vakavinavinaka , a sa dovia , a sa solia vei ira na nona tisaipeli , ia ko ira na tisaipeli era solia vei ira na lewe vuqa .
40015037	A ra sa kana kecega , a ra sa mamau : a ra sa tomika vata na vo ni ka sa dovi , ka sa vitu na sova sa sinai kina .
40015038	Ia ko ira sa kana era sa lewe va na udolu na tagane , ia ko ira na yalewa kei na gone era sa sega ni wili .
40015039	A sa talai ira yani na lewe vuqa ko koya , a sa qai vodoka na waqa , a sa tadu ki na yasayasa vaka-Makitala .
40016001	Sa qai lako mai ko ira na Farisi kei ira nai tokani i Setoki , me ra vakatovolei koya , a ra sa masuta me vakatakila vei ira e dua nai vakatakilakila mai lomalagi .
40016002	A sa vosa ko koya , ka kaya vei ira , Ni sa yakavi , dou sa kaya , Ena siga vinaka ; ni sa damudamu na lomalagi :
40016003	ia e na mataka , Ena siga ca edaidai ; ni sa damudamu ka loaloa na lomalagi . Oi kemudou na dauveivakaisini , dou sa kila rawa na mata ni lomalagi ; ia dou sega beka ni kila rawa na veivakatakilakila ni gauna oqo ?
40016004	ai tabatamata ca ka dauyalewa sa dauvakasaqara e dua nai vakatakilakila ; ka na sega ni soli kina e dua nai vakatakilakila , ai vakatakilakila ga i Jona na parofita . A sa qai laivi ira ko koya , ka lako yani .
40016005	Ia ni sa tadu ko ira na nona tisaipeli ki tai kadua , era sa guilecava me kauta na madrai .
40016006	Sa qai kaya vei ira ko Jisu , Dou raica ka qarauni kemudou mai na nodra leveni na Farisi kei nai tokani i Setoki .
40016007	A ra sa veivosakitaka vakai ira , ka kaya , Sa ka beka ni da sa sega ni kauta mai na madrai .
40016008	Ia ni sa kila ko Jisu , sa kaya vei ira , Oi kemudou sa lailai na nomudou vakabauta , e na cava dou sa veinanuyaka kina e na lomamudou , ni dou sa sega ni kauta mai na madrai ?
40016009	Dou sa sega beka ni kila rawa mai , se nanuma nai buli madrai e lima vei ira e lewe lima na udolu , ia ka vica nai su dou a vakasinaita ?
40016010	se nai buli madrai e vitu vei ira na lewe va na udolu , ia ka vica na sova dou a vakasinaita ?
40016011	E vakaevei ni dou sa sega ni kila rawa niu sa sega ni vosataka na madrai , na nodra leveni ga na Farisi kei nai tokani i Setoki kau sa kaya mo dou qarauni kemudou maikina ?
40016012	Era sa qai kila ni sa sega ni vosa ko koya me ra qarauni ira mai na leveni ni madrai , mai na nodrai vakavuvuli ga na Farisi kei nai tokani i Setoki .
40016013	A sa tadu ko Jisu ki na yasayasa vaka-Sisaria-Filipai , a sa tarogi ira na nona tisaipeli , ka kaya , Era sa kaya na tamata se ko cei koi au na Luve ni tamata ?
40016014	A ra sa kaya , Eso , Ko Joni na dauveipapitaiso : ia ka so , Ko Ilaija ; ia ka so tale , Ko Jeremaia , se dua tani na parofita .
40016015	Sa qai kaya vei ira ko koya , Ia dou sa kaya se ko cei koi au ?
40016016	Sa qai vosa ko Saimoni Pita , ka kaya , Oi kemuni na Karisito , na Luve ni Kalou bula .
40016017	A sa vosa ko Jisu , ka kaya vua , O sa kalougata , Saimoni Pa-Jona : ni sa sega ni vakatakila vei iko na lewe kei na dra , na Tamaqu ga sa tiko mai lomalagi .
40016018	Au sa kaya talega vei iko , O iko ko Pita , ia e dela ni vatu oqo kau na tara kina na noqui soqosoqo lewe ni lotu ; ia ena sega ni rawata na matamata-ni-koro ni etesi .
40016019	Au na solia talega vei iko nai dola ni matanitu vakalomalagi : ia na ka kecega ko na vauca e vuravura , ena vauci mai lomalagi : ia na ka kecega ko na sereka e vuravura , ena sereki mai lomalagi .
40016020	Sa qai vakarota vei ira na nona tisaipeli , me ra kakua ni tukuna vua e dua ni sai Jisu na Karisito ko koya .
40016021	E na gauna ko ya sa vakatekivu kina ko Jisu , me vakatakila kivei ira na nona tisaipeli , ni sa kilikili kaya me lako ki Jerusalemi , ka vosota na ka e vuqa maivei ira na qase , kei ira na bete levu , kei ira na vunivola , ka me vakamatei , ka me vakaturi cake tale mai e nai katolu ni siga .
40016022	Sa qai kauti koya ko Pita , ka vakatekivu me vunauca , ka kaya , Me vakayawa vei kemuni na Turaga : na ka oqo ena sega sara ni yaco vei kemuni .
40016023	A sa vuki ko koya , ka kaya vei Pita , Lako tani ki dakuqu , Setani : ko sa via vakatarabetaki au ; ni ko sa sega ni vakananuma na ka ni Kalou , na ka ga ni tamata .
40016024	Sa qai kaya vei ira na nona tisaipeli ko Jisu , Kevaka e dua sa via muri au , me kakua ni muria na lomana , ia me colata na nona kauveilatai , ka muri au .
40016025	Ia ko koya yadua sa via maroroya na nona bula , ena vakayalia : ia ko koya yadua ena vakayalia na nona bula e na vukuqu , ena maroroya .
40016026	Ia ka cava na kena yaga vua na tamata , kevaka e rawati vuravura taucoko , ka vakayalia na yalona ? se cava ena solia na tamata mei sau ni yalona ?
40016027	Ni na lako mai na Luve ni tamata e nai ukuuku nei Tamana , kei ira vata kaya na nona agilose ; ena qai sauma ko koya vei ira na tamata yadua me vaka na nodrai valavala .
40016028	Au sa kaya vakaidina vei kemudou , Sa tu eke eso , era na sega dina ni mate , era na raica mada na Luve ni tamata ni sa lako mai e na nona matanitu .
40017001	Sa bogi ono sa qai kauti Pita kei Jemesa , kei Joni na tacina , ko Jisu , a sa kauti iratou vakatikitiki ki na dua na ulu-ni-vanua cecere .
40017002	A sa matalia na yagona e matadratou ; a sa serau na matana me vaka na mata-ni-siga , ka sa vulavula mai na nonai sulu me vaka na rarama .
40017003	Ka raica , sa sikavotu vei iratou ko Mosese kei Ilaija , a ratou sa veivosaki kaya .
40017004	Sa qai vosa ko Pita , ka kaya vei Jisu , Na Turaga , sa vinaka na nodatou tiko eke : kevaka ko ni sa vinakata , me keitou tara eke e tolu na vale-vakacevaceva ; e dua me nomuni , ka dua me nei Mosese , ka dua me nei Ilaija .
40017005	Ni sa vosa tiko ko koya , raica , sa dua na o lumilumisa sa vakarurugi iratou : ka raica , sa rogo e dua na vosa mai na o , sa kaya , Oqo na noqu Gone ni toko , au sa dauvinakata vakalevu ; dou vakarogoci koya .
40017006	Ia ni ratou sa rogoca na tisaipeli , eratou sa cuva vakatoboicu , ka ra sa rere vakalevu .
40017007	A sa lako mai ko Jisu ka tarai iratou , ka kaya , Tu cake , ka kakua ni rere .
40017008	Ia ni ratou sa ta cake , eratou sa sega ni raica e dua tale , ko Jisu duaduaga .
40017009	Ia ni ratou sa lako sobu tiko mai na ulu-ni-vanua , sa vakarota vei iratou ko Jisu , ka kaya , Kakua ni tukuna vua e dua na veika sa rairai , ka malua me tu cake tale mai na mate na Luve ni tamata .
40017010	A sa tarogi koya ko iratou na nona tisaipeli , ka kaya , A cava era kaya kina na vunivola ni sa dodonu me liu mada mai ko Ilaija ?
40017011	A sa vosa ko Jisu , ka kaya vei iratou , Sa lako dina mada mai ko Ilaija , me vukica na ka kece me vinaka tale .
40017012	Ia kau sa kaya vei kemudou , Sa tale eke ko Ilaija , a ra sa sega ni kilai koya , a ra sa kitaka vua na ka kecega era sa vinakata : era na vakararawataka vaka talega kina na Luve ni tamata .
40017013	Eratou sa qai kila na tisaipeli ni sa vosataki Joni na dauveipapitaiso vei iratou ko koya .
40017014	Ia ni ratou sa yaco vei ira na lewe vuqa , sa lako mai vua e dua na tamata , ka tekiduru vua , ka kaya ,
40017015	Kemuni na Turaga , ni lomani koya na luvequ-tagane : ni sa tauvi koya na lialia , a sa rarawa vakalevu : sa bale vakavuqa ki na bukawaqa , ka vakavuqa ki na wai :
40017016	ia kau a kauta vei iratou na nomuni tisaipeli , a ratou sa sega ni vakabulai koya rawa .
40017017	Sa qai vosa ko Jisu , ka kaya , Ai tabatamata sega ni vakabauta ka yalo vakatani ! a cava na kena dede meu tiko kei kemudou ? a cava na kena dede meu vosoti kemudou ? kauti koya mai vei au kike .
40017018	Sa qai vunauca na tevoro ko Jisu ; a sa lako tani mai vua : a sa bula na gone e na tiki-ni-siga ko ya .
40017019	Era sa qai lako vakatikitiki mai na tisaipeli vei Jisu , a ra kaya , E na vuku ni cava keitou sa sega ni vakasevi koya tani rawa kina ?
40017020	A sa kaya vei ira ko Jisu , E na vuku ni dou sa sega ni vakabauta : niu sa kaya vakaidina vei kemudou , Kevaka e tu vei kemudou na vakabauta e vaka na sore ni musita , dou na kaya ki na ulu-ni-vanua oqo , Lako tani kikea ! ka na lako tani : a sa sega na ka ena dredre vei kemudou :
40017021	ia ko ira sa vakaoqo era sa sega ni vakasevi tani wale , e na daumasu ga kei na daulolo .
40017022	Ia ni ra sa lako voli e Kalili , sa kaya vei ira ko Jisu , Ena soli yani na Luve ni tamata ki na ligadra na tamata :
40017023	ka ra na vakamatei koya , ka na vakaturi cake tale mai ko koya e nai katolu ni siga . A sa rarawa vakalevu na lomadra .
40017024	Ia ni ra sa tadu ki Kapenaumi , sa lako mai vei Pita ko ira sa kumuna vata na soli ki na vale ni Kalou ; ka kaya , sa sega li ni ia na soli ki na vale ni Kalou na nomudoui vakavuvuli ?
40017025	Sa kaya ko koya , Sa solia . Ia ni sa curu ki vale , sa vosa taumada ko Jisu , ka kaya , A cava ko lewa , Saimoni ? era sa taroga vei cei nai vakacavacava se na soli ko ira na turaga vakavuravura ? vei ira na nodra gone , se vei ira ga na tani ?
40017026	Sa kaya vua ko Pita , Vei ira ga na tani . Sa kaya vua ko Jisu , Sa qai lalaga na gone :
40017027	ia me da kakua ni vakacalai ira , mo lako ki matasawa , ka viritaka na siwa , ka taura na ika ena yavi mada mai ; ia ni ko sa basuka na gusuna , ko na kunea kina e dua nai lavo : oqori mo kauta , ka solia vei ira me nodarui tavi .
40018001	E na gauna ko ya sa lako mai vei Jisu ko ira na tisaipeli , ka taroga , Ko cei sa levu cake e na matanitu vakalomalagi ?
40018002	A sa kaciva mai e dua na gone lailai ko Jisu , ka vakatura e na kedra maliwa ,
40018003	ka sa kaya , Au sa kaya vakaidina vei kemudou , Kevaka dou sa sega ni saumaki mai , ka yaco me vaka na gone lalai , dou na sega sara ni curu ki na matanitu vakalomalagi :
40018004	ia ko koya sa vakamalumalumutaki koya me vaka na gone lailai oqo , ko koya ga sa levu cake e na matanitu vakalomalagi .
40018005	Ia ko koya yadua sa vinakata e dua na gone lailai vakaoqo e na vuku ni yacaqu , sa vinakati au :
40018006	ia ko koya sa vakacala e dua vei ira na lalai oqo era sa vakabauti au , sa vinaka vua kevaka ka vakarubeci e domona e dua na vatu i qaqi levu , ka vakadromutaki e na wasaliwa titobu .
40018007	Sa ca ko vuravura e na vuku ni veivakacalai ! ni sa dredre me sega ni yaco mai na veivakacalai ; ia sa ca vua na tamata sa vakayacora na veivakacalai !
40018008	Ia kevaka sa vakacalai iko na ligamu se na yavamu , muduka tani , ka biuta tani vei iko : sa vinaka vei iko mo curu ki na bula ka yava dua se liga dua , a sa ca me rua na ligamu se rua na yavamu ka mo biu ki na bukawaqa sa sega ni mudu .
40018009	Ia kevaka sa vakacalai iko na matamu , vecuka tani , ka biuta tani vei iko : sa vinaka vei iko mo curu ki na bula ka dua ga na matamu , ka sa ca me rua na matamu ka mo biu ki na eli sa waqa kina na buka .
40018010	Lewai kemudou vinaka mo dou kakua ni beca e dua vei ira na lalai oqo ; niu sa kaya vei kemudou , A nodra agilose mai lomalagi era sa raica tikoga na mata i Tamaqu sa tiko mai lomalagi .
40018011	Ni sa lako mai na Luve ni tamata me vakabulai koya sa yali .
40018012	Dou lewa vakaevei ? kevaka e dua na tamata sa dua na drau na nona sipi , a sa yali e dua , ena sega beka ni biuta laivi tu na ciwasagavulu ka ciwa , ka lako ki na veiulu-ni-vanua me vakasaqarai koya ka yali ?
40018013	Ia kevaka sa kunea , au sa kaya vakaidina vei kemudou , ena reki vakalevu e na vuku ni sip i oqo , ka vakalailai ga e na vuku ni ciwasagavulu ka ciwa sa sega ni yali .
40018014	Sa vaka talega oqo na Tamamudou sa tiko mai lomalagi , ni sa sega ni vinakata me yali e dua vei ira na lalai oqo .
40018015	Ia kevaka sai valavala ca vei iko na wekamu , lako ka vunauca ni drau sa tiko vakai kemudrau ga : kevaka ena rogoci iko , ko sa qai rawai koya na wekamu .
40018016	Ia kevaka ena sega ni rogoca , me qai lewe dua se lewe rua tale mo kauta vata kei iko , me vakadinadinataki na vosa kecega e na gusu ni dautukutuku e le rua se le tolu .
40018017	Ia kevaka e bese ni rogoci iratou , tukuna vei ira nai soqosoqo lewe ni lotu ; ia kevaka e bese ko koya ni rogoci ira nai soqosoqo lewe ni lotu , me qai vaka na tawa-lotu kei koya sa kumuna nai vakacavacava vei iko ko koya .
40018018	Au sa kaya vakaidina vei kemudou , A ka kecega dou na vauca e vuravura , ena vauci mai lomalagi : ia na ka kecega dou na sereka e vuravura , ena sereki mai lomalagi .
40018019	Au sa kaya tale vei kemudou . Kevaka e lewe rua vei kemudou sa lomavata e vuravura , me kerea e dua na ka , ena vakayacora vei rau na Tamaqu sa tiko mai lomalagi .
40018020	Ia e na tikina sa soqoni vata kina e lewe rua , se lewe tolu , e na yacaqu , au sa tiko kina e na kedratou maliwa .
40018021	Sa qai lako mai vua ko Pita , ka kaya , Noqu Turaga , mei valavala ca vakavica mada vei au na wekaqu , kau kakua ga ni cudruva ? me vakavitu ?
40018022	Sa kaya vua ko Jisu , Au sa sega ni kaya vei iko , Me vakavitu walega : me vakavitusagavulu na vitu .
40018023	O koya ga oqo sa vakatauvatani kina na matanitu vakalomalagi kei na dua na tui , sa via tarogi ira na nona tamata .
40018024	Ia ni sa vakatekivu ko koya me vakataroga , sa qai kau mai vua e dua , sa tini na udolu na nona taledi sa sega ni sauma .
40018025	Ia ni sa sega vua na ka me sauma kina , sa kaya na nona turaga me volitaki ko koya , kei na watina , kei iratou na luvena , kei na ka kecega sa tu vua , me saumi kina .
40018026	Sa qai cuva sobu na tamata , ka masuti koya , ka kaya , kemuni na Turaga , ni vosoti au mada ga , kau na sauma kecega vei kemuni .
40018027	Sa qai yalovinaka mai na turaga ni tamata ko ya , ka sa sereka , ka biuta ga me kakua ni sauma .
40018028	A sa lako kitautuba na tamata ko ya , ka sa kunea e dua na nonai tokani , sa sega ni sauma vua e dua na drau na pene : a sa taura ka kidomoka , ka kaya , sauma mada vei au na nomu dinau .
40018029	Sa qai cuva sobu na nonai tokani ki na yavana , a sa vakamasuta , ka kaya , Mo vosoti au mada ga , kau na sauma kecega vei iko .
40018030	A sa bese ko koya : a sa lako ka biuta ki na vale ni veivesu , me sauma mada na nona dinau .
40018031	Ia ko ira na nonai tokani ni ra sa raica na ka sa caka , era sa rarawa vakalevu , a ra sa laki tukuna vua na nodra turaga na ka kecega sa caka .
40018032	Ia na nona turaga , ni sa kacivi koya mai , sa kaya vua , Tamata ca , au a sereki iko mai na dinau levu oqori , ni ko sa masuti au :
40018033	e sega beka ni kilikili kei iko mo yalovinaka vua na nomui tokani , me vaka kau a yalovinaka vei iko ?
40018034	A sa cudru na nona turaga , a sa soli koya vei ira nai vakatawa ni vale ni veivesu , me sauma kece mada na nona dinau .
40018035	Ena kitaka vaka talega kina vei kemudou ko Tamaqu vakalomalagi , kevaka dou sa sega ni dui sereki ira na wekamudou , mai na vu ni yalomudou , mai nai sau ni nodra caka ca .
40019001	Ni sa vakaotia ko Jisu na vosa oqo , sa qai lako tani e Kalili , ka yaco ki na yasayasa vaka-Jutia e na tai kadua ni Joritani ;
40019002	a ra sa lewe vuqa sara era sa muri koya a sa vakabulai ira maikea ko koya .
40019003	A sa lako mai vei koya ko ira na Farisi , ka vakatovolei koya , ka kaya vua , Sa tara vua na tagane me biuta na watina e na vuku ni ka kecega , se segai ?
40019004	A sa vosa ko koya , ka kaya vei ira , Dou a sega beka ni wilika , ko koya sa buli rau e nai vakatekivu sa bulia ga na tagane kei na yalewa ,
40019005	a sa kaya , E na vuku ni ka oqo ena biuti tamana kei na tinana na tagane , ka kabita na watina : a rau na lewe dua ?
40019006	O koya oqo erau sa sega kina ni lewe rua tiko , erau sa lewe dua ga : ia na ka sa vauca vata na Kalou , me kakua ni tawasea rua na tamata .
40019007	Era sa kaya vua , A cava sa vakarota kina ko Mosese me solia vua nai vola ni veibiu , ka qai biuta tani ?
40019008	Sa kaya vei ira ko koya , E na vuku ni nomudou lomakaukauwa sa vosoti kemudou kina ko Mosese mo dou biuta tani na watimudou : ia ka sega ni vakaoqo mai nai vakatekivu .
40019009	Ia kau sa kaya vei kemudou , O koya ena biuta tani na watina , ke sa sega ni dautagane , ka laki vakawati kei na dua tani , sa dauyalewa ; ko koya talega erau laki veiwatini kaya sa biu , sa dauyalewa .
40019010	Sa kaya vua ko ira na nona tisaipeli , Ke sa vakaoqo na lewa vua na tagane kei na watina , ke sa vinaka me kakua ni ia na vakawati .
40019011	A sa kaya vei ira ko koya , Sa sega ni rawata na ka oqo na tamata kecega , ko ira ga sa soli vei ira .
40019012	Eso sa kua ni vakawati , ni ra sa sucu vakakina mai na kete i tinadra : ka so sa kua ni vakawati , ni sa selevi ira ko ira na tamata : ka so sa kua ni vakawati , ni ra sa lewa me ra vakakina e na vuku ni matanitu vakalomalagi . O koya sa rawata me vakabauta , me vakabauta .
40019013	Sa qai kau mai vua eso na gone lalai , me tabaki ira ko koya e na ligana , ka masulaka : a sa vunauci ira ko ira na tisaipeli .
40019014	A sa kaya ko Jisu , Laivi ira na gone lalai , ka kakua ni tarovi ira , ni ra sa lako mai vei au ; ni sa vakataki ira na lewe ni matanitu vakalomalagi .
40019015	A sa tabaki ira e na ligana ko koya , ka qai lako tani maikea .
40019016	Ka raica , sa lako mai e dua , ka kaya vua , Vakavuvuli vinaka , a cava na ka vinaka meu kitaka , meu rawata kina na bula tawamudu ?
40019017	A sa kaya vua ko koya , A cava ko sa tarogi au kina e na vuku ni ka vinaka ? Sa duabau ga sa vinaka ; ia kevaka ko sa via curu ki na bula , mo muria na vunau .
40019018	Sa kaya vua ko koya , A vunau cava ? A sa kaya ko Jisu , Mo kakua ni laba , Mo kakua ni ia na veibutakoci , Mo kakua ni butako , Mo kakua ni veibeitaki vakailasu ,
40019019	Vakarokoroko vei rau na tamamu kei na tinamu : ka , Mo lomana na kai nomu me vaka ko lomani iko .
40019020	Sa kaya vei koya na cauravou , A ka kecega oqori kau a vakabauta ga ni kau sa gone ka yacova na siga oqo ; a cava tale sa vo vei au ?
40019021	Sa kaya vua ko Jisu , Kevaka ko sa vinakata mo vinaka sara , mo lako , mo volitaka na nomui yau , ka solia vei ira sa dravudravua , ko na qai vakaiyau mai lomalagi : ia mo lako mai , mo muri au .
40019022	Ia ni sa rogoca na vosa oqo na cauravou , sa lako tani a sa rarawa na lomana : ni sa levu na nonai yau .
40019023	Sa qai kaya vei ira na nona tisaipeli ko Jisu , Au sa kaya vakaidina vei kemudou , Ena dredre vua na tamata vutuniyau me curu ki na matanitu vakalomalagi :
40019024	ia kau sa kaya tale vei kemudou , sa rawarawa me curuma na mata ni cula na kameli , ia ka dredre vua na tamata vutuniyau me curu ki na matanitu ni Kalou .
40019025	Ia ni ra sa rogoca na nona tisaipeli , era sa kidacala sara , ka kaya , O cei ena qai vakabulai rawa ?
40019026	A sa vakaraici ira ko Jisu , ka kaya , vei ira , Oqo sa dredre sara vei ira na tamata ; ia sa rawarawa vua na Kalou na ka kecega .
40019027	Sa qai vosa ko Pita , ka kaya vua , Raica , keitou sa biuta na ka kece , ka muri kemuni : a cava ena qai neitou ?
40019028	A sa kaya vei ira ko Jisu , Au sa kaya vakaidina vei kemudou , Oi kemudou sa muri au , ni na yaco na veivakadodonutaki , ni na tiko na Luve ni tamata e nai tikotiko vakaturaga ni nonai ukuuku , dou na qai tiko talega e nai tikotiko vakaturaga e tinikarua , me lewai ira na mataqali nei Isireli e tinikarua .
40019029	Ia ko koya yadua sa biuta na vale , se na veitacini , se na ganena , se na tamana , se na tinana , se na luvena , se na vanua , e na vuku ni yacaqu , ena yadrau ena rawata ; ena taukena talega na bula tawa mudu .
40019030	Ia era lewe vuqa sa liu era na muri ; kei ira talega sa muri era na liu .
40020001	Ni sa tautauvata na matanitu vakalomalagi kei na tamata sa taukena e dua na vale , a sa lako ko koya e na mataka caca me voli ira eso na tamata me mai cakacaka e nona were-ni-vaini .
40020002	Ia ni sa veivosaki kei ira na tamata cakacaka me ra tauyadua na pene e na dua na siga me kedrai voli , sa qai talai ira ki na nona were-ni-vaini .
40020003	A sa lako ko koya e nai katolu ni aua , a sa raici ira eso tale era sa tu walega e na rara ni veivoli ,
40020004	a sa kaya vei ira , Dou lako talega ki na were-ni-vaini , ia na ka e dodonu , kau na solia vei kemudou . A ra sa lako .
40020005	Sa lako tale ko koya enai kaono kei nai kaciwa ni aua , a sa kitaka vakakina .
40020006	Sa qai lako ko koya enai katinikadua ni aua , a sa raici ira eso tale era sa tu walega , a sa kaya vei ira , Dou sa tu walega vakacava eke e na siga ka bogicaka ?
40020007	Era sa kaya vua , Ni sa sega e dua sa lavaka vei keitou . Sa kaya vei ira ko koya , Dou lako talega ki na were-ni-vaini .
40020008	Ia ni sa yakavi mai , sa kaya na turaga ni were-ni-vaini vua na nona tamata , Kacivi ira mai na tamata cakacaka , ka solia vei ira na kedrai voli , mo vakatekivu vei ira sa muri , mo tinia vei ira sa liu .
40020009	Ia ni ra sa lako mai ko ira na tamata ni kenai katinikadua ni aua , era sa tauyadua , na pene .
40020010	Ia ni sa lako mai ko ira era sa liu , era sa nanuma era na rawata vakalevu cake ; ia ka ra sa tauyadua ga na pene .
40020011	Ia ni ra sa taura , era sa qai didi vua nai taukei ni vale ,
40020012	ka kaya , O ira oqo era sa muri , sa dua bau ga na aua era sa cakacaka kina , ia ko sa vakatautauvatataki keimami kei ira , ia keimami sa colata na kena bibi kei na todra ni siga .
40020013	A sa vosa ko koya vua e dua vei ira , ka kaya , Noqui tau , au sa sega ni vakacacani iko : edaru sa sega li ni veivosaki me dua ga na nomu pene ?
40020014	mo kauta oqori sa nomu , ka lako ; sa lomaqu meu solia vua oqo ka muri , me vaka vei iko ;
40020015	sa sega beka ni tara meu veitaliataka na noqu ka ? se sa ca beka na matamu niu sa yalovinaka ?
40020016	Ena sa vakakina , ena liu ko ira ka muri , ka na muri ko ira ka liu .
40020017	A sa lako cake ki Jerusalemi ko Jisu , ka sa kauti ira vakatikitiki tani na tisaipeli e le tinikarua mai na salatu , ka kaya vei ira .
40020018	Raica , eda sa lako cake ki Jerusalemi ; ka na soli yani na Luve ni tamata vei ira na bete levu , kei ira na vunivola ; ia era na lewai koya me mate ,
40020019	era na qai solia vei ira na matanitu tani me ra vakalialia , ka vakanakuitataka , ka vakota ki na kauveilatai ; ena qai tu cake tale mai ko koya e nai katolu ni siga .
40020020	Sa qai lako mai vua na tinadrau na luve i Sepete , kei rau na luvena-tagane , ka cuva , ka kerea vua e dua na ka .
40020021	A sa kaya vua ko koya , A cava ko sa vinakata ? Sa kaya vua ko koya , Mo ni lewa me rau tiko na luvequ oqo , e dua e na ligamu i matau , ka dua e na ligamu i mawi , e na nomuni matanitu .
40020022	A sa vosa ko Jisu , ka kaya , Dou sa sega ni kila na ka dou kerea : drau sa rawata beka mo drau gunuva na bilo kau na gunuva ? Erau sa kaya vua , Keirau sa rawata .
40020023	A sa kaya ko koya vei rau , Drau na gunuva dina na mequ bilo : ia me tiko e na ligaqu i matau , kei na ligaqu i mawi , sa sega ni noqu meu solia vakailoa , vei ira ga sa vakarautaka ko Tamaqu me nodra .
40020024	Ia ni ra sa rogoca ko ira na lewe tini , era sa cudru sara vei rau na veitacini .
40020025	A sa kacivi ira mai ko Jisu , ka kaya , Dou sa kila , ni ra sa lewai ira na veimatanitu na nodra turaga , ka sa veitalia vei ira ko ira sa qaqa .
40020026	Ia ena sega ni vakakina vei kemudou ; ia me nomudou tamata ga ko koya yadua vei kemudou sa viavialevu :
40020027	ka me nomudou tamata ko koya yadua vei kemudou sa viaviaturaga :
40020028	me vaka sa sega ni lako mai na Luve ni tamata me qaravi , ka me dauveiqaravi ga , ka me solia na nona bula me kedrai voli e lewe vuqa .
40020029	A ra sa lako tani mai Jeriko , a sa lewe vuqa sara sa muri koya .
40020030	Ka raica , e lewe rua na tamata mataboko sa tiko e na bati ni sala , ia ni rau sa rogoca sa lako voli yani ko Jisu , erau sa kacikaci , ka kaya , Mo ni lomani keirau mai , na Turaga , na Luve i Tevita .
40020031	A sa vunauci rau ko ira na lewe vuqa me rau tiko lo : a rau sa qai kaci vakalevu kina , ka kaya , Mo ni lomani keirau mai , na Turaga , na Luve i Tevita .
40020032	Sa qai tu vakadua ko Jisu , ka kacivi rau , ka kaya , A cava drau sa vinakata meu cakava vei kemudrau ?
40020033	Erau sa kaya vua , Na Turaga , me rai rawa na mata i keirau .
40020034	Sa qai yalololoma ko Jisu , a sa tara na matadrau : a sa rai vinaka vakasauri na matadrau , a rau sa muri koya .
40021001	Ia ni ra sa qai toro voleka ki Jerusalemi , ka yaco ki Pecifaki , ki na ulu-ni-vanua ni veiolive , sa tala e lewe rua na tisaipeli ko Jisu ,
40021002	ka kaya vei rau , Drau lako ki na koro lailai sa donui kemudrau , ka drau na kunea sara e dua na asa sa noka tu , ka sa tu vata kaya na luvena : drau sereka , ka kauta mai vei au :
40021003	ia kevaka e dua sa vosa kina vei kemudrau , drau kaya Erau sa yaga vua na Turaga : ena qai solia sara kina ko koya .
40021004	A sa caka oqo , me vakayacori kina na vosa sa tukuna na parofita , ka kaya ,
40021005	Tukuna vua sa toka mai Saioni , Raica , sa lako mai vei iko na nomu Tui , Sa yalomalua , a sa vodoka e dua na asa , Kei na luve ni asa .
40021006	A rau sa lako na tisaipeli , ka kitaka me vaka ka vakarota vei rau ko Jisu ,
40021007	ka kauta mai na asa , kei na luvena ; ka tevuka kina na nodraui sulu , ka vakavodoki koya kina .
40021008	A ra sa lewe vuqa sara sa tevuka na nodrai sulu e gau-ni-sala ; ka so tale era tamusuka eso na taba ni kau , ka duibiuta e na gau-ni-sala .
40021009	Ia ko ira na lewe vuqa sa liu , kei ira sa muri , era sa kaci , ka kaya , Osana vua na Luve i Tevita ! sa kalougata ko koya sa lako mai e na yaca ni Turaga ! Osana kicake sara !
40021010	Ia ni sa yaco ki Jerusalemi ko koya , sa yavala kecega na lewe ni koro , ka kaya , O cei li oqo ?
40021011	A ra sa kaya na lewe vuqa , Oqo ko Jisu na parofita mai Nasareci e Kalili .
40021012	A sa curu ko Jisu ki na vale ni soro ni Kalou , ka vakasevi ira kecega era sa veivoli e na vale ni soro ; sa vukica talega na nodra tepeli era sa veisau i lavo , kei na nodrai tikotiko era sa volitaki ruve ;
40021013	a sa kaya vei ira , Sa volai , A noqu vale ena vakatokai me vale ni masu , ia dou sa cakava me nodra qara na daubutako .
40021014	A sa lako mai vua ki na vale ni soro eso na mataboko kei na lokiloki ; a sa vakabulai ira ko koya .
40021015	Ia ni ra sa raica ko ira na bete levu kei ira na vunivola na veika e veivakurabuitaki sa cakava ko koya , kei ira na gone lalai era sa kaci e na vale ni soro , ka kaya , Osana vua na Luve i Tevita ! era sa cudru sara ,
40021016	ka kaya vua , O sa rogoca na ka era vosataka ko ira oqo , se segai ? A sa kaya vei ira ko Jisu , Io ; dou sa sega beka ni wilika , Mai na gusudra na gone lalai kei ira sa sucu tiko , ko sa cakava me vinaka sara na vakarokoroko ?
40021017	A sa biuti ira yani ko koya , ka lako tani e na koro ki Pecani ; a sa moce kina .
40021018	Ia e na mataka ni sa lesu tale tiko ki na koro , sa viakana .
40021019	A sa raica e dua na vu ni lolo e na gau-ni-sala , e sa lako kina , a sa sega ni kunea kina e dua na ka , a drauna walega , a sa kaya kina , Mo kakua tale ni vua ka tawa mudu . A sa malai sara vakasauri na vu ni lolo .
40021020	Ia ni ra sa raica na tisaipeli , era sa kurabui , ka kaya , Sa vakaevei ni sa tei malai vakasauri na lolo ?
40021021	A sa vosa ko Jisu , ka kaya vei ira , Au sa kaya vakaidina vei kemudou , kevaka e tu vei kemudou na vakabauta , ka sega ni vakatitiqa , dou na sega ni cakava walega na ka sa yaco ki na vu ni lolo , ia kevaka dou na kaya talega ki na ulu-ni-vanua oqo , Mo cavu laivi , ka mo biu ki na wasaliwa ; ena yaco ga .
40021022	Kei na ka kece sara ga dou na kerea e na masu , ni dou sa vakadinata , dou na rawata .
40021023	A sa curu ko koya ki na vale ni soro , ia ni sa vakavuvuli tiko , sa lako mai vua ko ira na bete levu kei ira na nodra qase na tamata , ka kaya , Ko sa lesi maivei mo cakava na veika oqo ? ia ko cei sa solia vei iko nai lesilesi oqo ?
40021024	Sa qai vosa ko Jisu , ka kaya vei ira , Au na tarogi kemudou talega e na dua na ka ; kevaka dou na tukuna vei au , au na qai tukuna talega vei kemudou se kau sa lesi maivei meu cakava na veika oqo :
40021025	Sa vu maivei na papitaiso i Joni ? mai lomalagi , se mai na tamata ? A ra sa veivosakitaka vakai ira , ka kaya , Kevaka eda kaya , E vu mai lomalagi ; ena qai kaya ko koya vei keda , Ia dou a sega ni vakadinati koya e na vuku ni cava ?
40021026	Ia kevaka eda na kaya , E vu mai na tamata ; eda sa rerevaki ira na lewe vuqa ; ni ra sa vakasama kecega sa parofita ko Joni .
40021027	A ra sa vosa vei Jisu , ka kaya , Keitou sa sega ni kila . Sa qai kaya vei ira ko koya , Au na sega talega ni tukuna vei kemudou se kau sa lesi maivei meu cakava na veika oqo .
40021028	Ia ka cava dou lewa ? Sa dua na tamata sa lewe rua na luvena-tagane ; a sa lako vua sa qase , ka kaya , Na luvequ , laki cakacaka edaidai ki na noqu were-ni-vaini .
40021029	A sa vosa ko koya , ka kaya , Au sa sega ni vinakata ; ia sa qai veivutuni emuri ka lako .
40021030	Sa qai lako vua sa gone , ka vosa vakakina . A sa vosa ko koya , ka kaya , au sa lako , saka ; ia ka sa sega ni lako .
40021031	Ko cei vei rau sa muria na loma i tamana ? Era sa kaya vua , O koya sa qase . Sa kaya vei ira ko Jisu , Au sa kaya vakaidina vei kemudou , O ira sa kumuna nai vakacavacava kei ira na dautagane , era sa curu eliu vei kemudou ki na matanitu ni Kalou .
40021032	Ni sa lako mai vei kemudou ko Joni e nai valavala ni yalododonu , ia dou sa sega ni vakadinata : Ia ko ira sa kumuna nai vakacavacava kei ira na dautagane , era sa vakadinata : ia koi kemudou , ni dou sa raica , dou sa sega ni veivutuni emuri , mo dou vakadinata .
40021033	Dou rogoca e dua tale na vosa vakatautauvata : Sa dua na tamata sa taukena e dua na vale , sa tea e dua na were-ni-vaini , a sa viribaita vakavolivolita , a sa kelia kina nai keli-ni-waini , a sa tara na nodra vale nai vakatawa , a sa lisitaka vei ira eso nai vakatau-ni-were , a sa qai lako ki na vanua tani .
40021034	Ia ni sa voleka mai na vula i matua , sa talai ira na nona tamata ko koya vei ira nai vakatau-ni-were , me ra kauta mai na vuana me nonai votavota .
40021035	A ra sa tauri ira na nona tamata ko ira nai vakatau-ni-were , a ra sa yavita e dua , ka vakamatea e dua , ka vakavirika e dua .
40021036	A sa tala tale eso tani na tamata , era lewe vuqa cake vei ira ka liu ; a ra sa kitaka vakakina vei ira .
40021037	Sa oti , sa qai tala na luvena kivei ira , ka kaya , Era na vakarokorokotaka na luvequ .
40021038	Ia ni ra sa raica na luvena ko ira nai vakatau-ni-were , era sa kaya vakai ira , O koya oqo nai taukei emuri ; tou mai vakamatea , me da suguta na nona vanua me noda .
40021039	A ra sa taura ka biliraka ki taudaku ni were-ni-vaini , ka vakamatea .
40021040	Ia ni sa lako mai na turaga ni were-ni-vaini , a cava ena kitaka vei ira nai vakatau-ni-were oqo ?
40021041	Era sa kaya vua , Ena vakamatei ira vakararawa na tamata ca oqori , ka lisitaka na were-ni-vaini kivei ira eso tani nai vakatau-ni-were , era na solia vua na vuana e na kena yabaki .
40021042	Sa kaya vei ira ko Jisu , Dou a sega beka ni wilika e nai Vola Tabu , Na vatu era sa cata ko ira na matai ni vale . Sa yaco me kenai vakadei e na tutu ni vale : Oqo na cakacaka i Jiova , Ka sa ka e veivakurabuitaki e matada ?
40021043	O koya oqo kau sa kaya kina vei kemudou , Ena kau tani vei kemudou na mata-ni-tu ni Kalou , me soli vei ira na lewe-ni-vanua era na vuataka mai na vuana .
40021044	Ia ko koya ena lutu ki na vatu oqo , ena dasila kina ; ia ko koya ena lutuka , ena vurumemea me vaka na nuku .
40021045	Ia ni ra sa rogoca ko ira na bete levu kei ira na vunivola na nona vosa vakatautauvata , era sa kila sa vosataki ira ko koya .
40021046	Ia ni ra sa via taura , era sa rerevaki ira na lewe vuqa , ni ra sa vakasama sa parofita ko koya .
40022001	A sa vosa tale ko Jisu , ka tukuna vei ira na vosa vakatautauvata , ka kaya ,
40022002	Sa tautauvata na matanitu vakalomalagi kei na dua na tui , ko koya sa cakava na magiti ni vakawati ni luvena-tagane ;
40022003	a sa talai ira yani na nona tamata me ra lakovi ira ka sureti ki na kana magiti ni vakawati : a ra sa sega ni via lako mai .
40022004	Sa qai tala tale ko koya na tamata tani eso , ka kaya , Laki kaya vei ira era sureti , Raica , kau sa vakarautaka oti na noqui vakasigalevu : sa vakamatei eso na noqu pulumokau , kei na noqu manumanu uro , ka sa vakarautaki oti tu na ka kecega ; dou lako mai ki na magiti ni vakawati .
40022005	A ra sa vakaweleweletaka , a ra sa dui lako , e dua ki na nona were , ka dua ki na nona veivoli :
40022006	ia ko ira na kena vo , era sa tauri ira na nona tamata , ka vakacacana , ka vakamatea .
40022007	Ni sa qai rogoca na tui , sa cudru ko koya ; a sa talai ira na nonai valu , ka vakawabokotaki ira na daulaba ko ya , ka visa na nodra koro .
40022008	Sa qai kaya ko koya vei ira na nona tamata , Sa vakarautaki oti tu na magiti ni vakawati , a ra sa sega ni yaga kina ko ira ka sureti :
40022009	o koya mo dou qai lako ki na veisalatu , ia ko ira kecega dou na kunea , dou sureti ira mai ki na magiti ni vakawati .
40022010	Era sa qai lako yani ko ira na tamata oqori ki na veisalatu , ka vakasoqoni ira kecega era sa kunea , se ra ca se ra vinaka ; a sa mai tiko me ra kania na magiti ni vakawati .
40022011	A sa qai curu mai na tui me raici ira era sa tiko me ra kana , a sa raica kina e dua na tamata sa sega ni vakaisulu e nai sulu ni vakawati :
40022012	a sa kaya vua , Noqui tau , e vakaevei ni ko sa curu mai kike ni sa sega vei iko nai sulu ni vakawati ? A sa vagagalu ga ko koya .
40022013	Sa qai kaya na tui vei ira na nona tamata , Dou vesuka , a yavana kei na ligana , ka kauti koya tani , ka biuta ki na butobuto etautuba ; ena dautagi kina , ka vakasequruquru bati .
40022014	Ni ra sa lewe vuqa era sa kacivi , ka lewe lailai era sa digitaki .
40022015	Sa ra qai lako ko ira na Farisi , a ra bose se ra na coriti koya vakaevei e na nona vosa .
40022016	A ra sa talai ira na nodra tisaipeli vua , kei ira nai tokani i Eroti , me ra kaya , Vakavuvuli , keitou sa kila ko sa dina , ka sa vakatavuvulitaka vakaidina nai valavala sa vinaka vua na Kalou , ia ko sa sega ni rerevaka e dua : ni ko sa sega ni doka na matadra na tamata :
40022017	o koya mo qai tukuna vei keitou , A cava ko lewa ? sa tara me da soli ka ni matanitu vei Sisa , se segai ?
40022018	A sa kila na nodra yaloca ko Jisu , ka kaya , Dou sa dauveretaki au e na vuku ni cava , koi kemudou na dauveivakaisini ?
40022019	vakatakila mai vei au nai lavo ni soli . A ra sa kauta mai vua e dua na pene .
40022020	A sa kaya vei ira ko koya , A mata i cei oqo , kei na yaca i cei sa volai tu ?
40022021	Era sa kaya vua , A nei Sisa . Sa qai kaya vei ira ko koya , Mo dou qai solia vei Sisa na ka nei Sisa ; vei koya talega na Kalou na ka sa nona na Kalou .
40022022	Ia ni ra sa rogoca , era sa kurabui ; a ra sa laivi koya , ka lako yani .
40022023	E na siga ko ya era sa lako mai vei koya eso nai tokani i Setoki , ko ira era sa daukaya ni na sega ni tu cake tale na mate , a ra sa taroga ,
40022024	ka kaya , Vakavuvuli , sa kaya ko Mosese , Kevaka sa mate e dua na tamata vakawati , ka sega na luvena , me rau qai veiwatini kei na nona yada na tuakana se na tacina , me vakaivakawa kina ko koya vua na tacina se tuakana .
40022025	Ia ka tiko kei keitou na mataveitacini eratou lewe vitu : a sa vakawati ko koya sa qase , a sa mate , ka sega na luvena , a sa laiva vua na tacina na watina :
40022026	a sa vaka talega kina nai karua , kei nai katolu , ka yaco ki nai kavitu :
40022027	sa qai mate emuri na yalewa :
40022028	ia ni na tu cake tale na mate , ena wati i cei vei iratou na lewe vitu ko koya ? ni ratou sa watina ko iratou kecega .
40022029	A sa vosa ko Jisu , ka kaya vei ira , Dou sa sese , ni dou sa sega ni kila nai Vola Tabu , se na kaukauwa ni Kalou :
40022030	ni ra na tu cake tale na mate , era na sega ni vakawati , se veimusumusukitaki me ra vakawati ; era na vakataki ira ga na agilose mai lomalagi .
40022031	Ia e na vuku ni nodra tu cake tale na mate , dou sa sega li ni wilika na ka sa vosataka vei kemudou na Kalou , ni sa kaya ,
40022032	Oi au na Kalou i Eparaama , kei na Kalou i Aisake , kei na Kalou i Jekope ? a Kalou sa sega ni nodra Kalou era sa mate , sa nodra Kalou ga era sa bula tiko .
40022033	Ia ni ra sa rogoca na lewe vuqa , era sa kurabui e na nonai vakavuvuli .
40022034	Ia ni ra sa rogoca na Farisi ni sa vagalui ira nai tokani i Setoki ko koya , era sa qai soqoni vata .
40022035	A sa dua vei ira , e dua na vu-ni-vunau , sa tarogi koya , ni sa vakatovolea , ka kaya ,
40022036	Vakavuvuli , a cava nai vakaro levu e na vunau ?
40022037	Sa kaya vua ko Jisu , Mo lomani Jiova na nomu Kalou e na lomamu taucoko , kei na yalomu taucoko , kei na nomu nanuma kecega ,
40022038	Ai matai ni vunau oqo , ka levu :
40022039	a sa tautauvata na kenai karua , Mo lomana na kai nomu me vaka ko lomani iko .
40022040	Sa vu ni vunau taucoko kei ira na parofita na vunau e rua oqo .
40022041	Ia ni ra sa soqoni vata tiko na Farisi , sa tarogi ira ko Jisu ,
40022042	ka kaya , A cava dou lewa e na vuku i Karisito ? a luve i cei ko koya ? Era sa kaya vua , A luve i Tevita .
40022043	Sa kaya vei ira ko koya , Sa vakaevei ni sa vakatokai koya me Turaga ko Tevita , ni sa vuna na Yalo Tabu , ka kaya ,
40022044	Sa kaya ko Jiova vua na noqu Turaga , Mo tiko e na ligaqu i matau , Meu kitaki ira mada na nomu meca mei tutu-ni-yavamu ?
40022045	Ia kevaka sa vakatokai koya ko Tevita me Turaga , sa luvena vakaevei ?
40022046	A sa sega e dua sa kaya rawa vei koya e dua na vosa ; a sa sega tale e dua e doudou me tarogi koya e na veisiga emuri .
40023001	Sa qai vosa ko Jisu vei ira na lewe vuqa , vei ira talega na nona tisaipeli ,
40023002	ka kaya , Sa tiko e nai tikotiko i Mosese ko ira na vunivola kei ira na Farisi ;
40023003	ia na ka kecega era sa kaya vei kemudou mo dou vakabauta , dou vakabauta ga ka cakava ; ia dou kakua ga ni muria na nodrai valavala , ni ra sa vosa ga ka sega ni cakava .
40023004	Ni ra sa vauca nai colacola bibi e dredre sara ni colati , ka vakataqara e na usouso-ni-domodra na tamata ; a ra sa sega ni via vakayavalata e na dua na nodrai qaqalo .
40023005	Ia na nodra cakacaka kecega era sa kitaka me raici ira kina na tamata : era sa vakarabailevutaka na nodra veivakananumi tabu , ka ra sa vakalevutaka na tutu ni nodrai sulu ,
40023006	a ra sa vinakata nai tikotiko vakaturaga ni ra kana vata , kei nai tikotiko ni qase e na veivale ni lotu ,
40023007	kei na veikidavaki e na veirara ni veivoli , me vakatokai talega vei ira na tamata , Vakavuvuli .
40023008	Ia koi kemudou , dou kakua ni vakatokai mei Vakavuvuli : ni sa dua bauga na nomudoui Vakavuvuli ; ia dou sa veiwekani kecega .
40023009	Dou kakua talega ni vakatoka e dua me tamamudou e vuravura ; ni sa dua bauga na Tamamudou , ko koya mai lomalagi .
40023010	Dou kakua talega ni vakatokai me Turaga : ni sa dua bauga na nomudou Turaga , ko koya na Karisito .
40023011	Ia ko koya sa uasivi cake vei kemudou , me nomudou tamata ko koya .
40023012	Ia ko koya ena vakalevulevui koya , ena vakamalumalumutaki ; ia ko koya ena vakamalumalumutaki koya , ena vakalevulevui .
40023013	Ia e ca vei kemudou , na vunivola kei na Farisi , na dauveivakaisini ! ni dou sa sogota na matanitu vakalomalagi vei ira na tamata : ni dou sa sega ni curu rawa kina koi kemudou , se laivi ira era sa curu tiko me ra curu kina .
40023014	E ca vei kemudou , na vunivola kei na Farisi , na dauveivakaisini ! ni dou sa kovea na nodrai yau na yada , ni dou sa masu vakabalavu tiko me veivakaisini : ko koya oqo dou na cudruvi vakalevu cake kina .
40023015	E ca vei kemudou , na vunivola kei na Farisi , na dauveivakaisini ; ni dou sa lakova na wasawasa kei na vanua mo dou vukica e dua me lotu vakataki kemudou ; ia ni sa rawa , dou sa cakava me luve ni eli me uasivi vakarua vei kemudou .
40023016	E ca vei kemudou , nai vakavuvuli mataboko ! dou sa kaya , O koya ena bubului ki na vale ni soro , a ka wale ko ya ; ia ko koya ena bubului ki na koula ni vale ni soro , sa vauci kina ko koya .
40023017	Na lialia ka mataboko ! a cava vei rau e levu cake , na koula , se na vale ni soro sa vakatabui kina na koula ?
40023018	Ia , O koya ena bubului ki nai cabocabo-ni-madrali , a ka wale ko ya ; ia ko koya ena bubului ki nai madrali sa koto kina , sa vauci kina ko koya .
40023019	Na lialia ka mataboko ! a cava vei rau e levu cake , ai madrali , se nai cabocabo-ni-madrali sa vakatabuya nai madrali ?
40023020	O koya sa bubului ki nai cabocabo-ni-madrali , sa bubului ki na ka ko ya , kei na ka kecega sa koto kina :
40023021	ia ko koya sa bubului ki na vale ni soro , sa bubului kina , vei koya talega sa tiko kina :
40023022	ia ko koya sa bubului ki lomalagi , sa bubului ki nai tikotiko vakaturaga ni Kalou vei koya talega sa tiko kina .
40023023	E ca vei kemudou , na vunivola kei na Farisi , na dauveivakaisini ! ni dou sa solia nai katini ni botebotekoro , kei na co vakaoqo , ia dou sa biuta laivi na veika bibi e na vunau , nai valavala dodonu , kei na loloma , kei na vakadinata : o koya sa kilikili mo dou kitaka , me kakua talega ni biu laivi ko ya .
40023024	Ai vakavuvuli mataboko ! dou sa tauvulona me biu na nana , ia na kameli dou sa tiloma ga .
40023025	E ca vei kemudou , na vunivola kei na Farisi , na dauveivakaisini ! ni dou sa vakasavasavataka na bilo kei na dari etaudaku , ia e loma sa sinai e na daubutako kei na garogaro .
40023026	A Farisi mataboko ! mo vakasavasavataka mada na loma ni bilo kei na dari , me qai savasava talega kina etaudaku .
40023027	E ca vei kemudou na vunivola kei na Farisi , na dauveivakaisini ! ni dou sa vaka na veivale ni bulubulu sa boro vulavula , ka sa rairai vinaka e taudaku , ia eloma sa sinai e na sui ni mate , kei na ka kecega sa velavela .
40023028	Sa vaka talega kina koi kemudou , dou sa rairai etaudaku vei ira na tamata me tamata dodonu , ia eloma dou sa sinai e na dauveivakaisini kei na ka e sega ni dodonu .
40023029	E ca vei kemudou na vunivola kei na Farisi , na dauveivakaisini ! ni dou sa tara na nodra veivale ni bulubulu na parofita , ka vakaiukuukutaka na nodra veivale ni bulubulu na tamata yalododonu ,
40023030	ka kaya , Kevaka eda sa bula e na gauna ni noda qase , eda a bese ni lomavata kei ira e na nodra vakamatei ira na parofita .
40023031	O koya oqo dou sa tukuni kemudou kina , ni dou sa luvedra era vakamatei ira na parofita .
40023032	Ia mo dou vakasinaita nai vakarau ni nomudou qase .
40023033	Na gata , a luve ni gata loaloa ! dou na dro rawa vakaevei mai na cudruvi mai eli ?
40023034	Ia ka raica , au na tala yani vei kemudou eso na parofita , kei na tamata vuku , kei na vunivola ; ia eso vei ira dou na vakamatea ka vakota ki na kauveilatai ; ka so dou na vakanakuitataka e na nomudou veivale ni lotu , ka vakasevi ira mai na koro e dua ki na koro e dua :
40023035	me yaco kina vei kemudou nai sau ni kedra dra na tamata yalododonu kecega ka vakadavei e vuravura : mai na dra nei Epeli na yalododonu ka yaco ki na dra nei Sakaraia na luvei Parakaia , ko koya dou a vakamatea e na tadrua ni vale ni soro kei nai cabocabo-ni-madrali .
40023036	Au sa kaya vakaidina vei kemudou , A ka kecega oqori ena yaco ki nai tabatamata oqo .
40023037	Isa ! Jerusalemi , Isa ! Jerusalemi , ko iko sa vakamatei ira na parofita , ka vakaviriki ira sa talai yani vei iko , au a nanuma vakavica meu vakasoqoni ira vata na nomu gone , me vaka na toa yalewa sa vakasoqoni ira na luvena e ruku ni tabana , ia dou a sega ni vinakata !
40023038	Raica , sa qai biu vei kemudou na nomudou vale me lala didi :
40023039	niu sa kaya vei kemudou , Dou na sega ni raici au tale , ka malua dou na kaya mada , Sa kalougata ko koya sa lako mai e na yaca ni Turaga .
40024001	A sa curu yani ko Jisu ka lako tani e na vale ni soro : a ra sa lako mai na nona tisaipeli me ra vakatakila vua na veivale e na vale ni soro .
40024002	A sa kaya vei ira ko Jisu , Dou sa raica na ka kecega oqo , ne ? au sa kaya vakaidina vei kemudou , Ena sega ni vo tu eke na veivatu sa veitaqataqai , ena talaraki sobu kecega .
40024003	Ia ni sa tiko ko koya mai na ulu-ni-vanua ni veiolive , sa lako vuni vua ko ira na tisaipeli , ka kaya , Ni tukuna mai vei keitou , se na yaco ninaica na veika oqo ? ia ka cava nai vakatakilakila ni nomuni lako mai , kei nai vakataotioti kei vuravura ?
40024004	A sa vosa ko Jisu , ka kaya vei ira , Qarauni kemudou vinaka de vakacalai kemudou e dua .
40024005	Ni ra na lewe vuqa era na lako mai ka vakacavutaki au , ka kaya , Oi au na Karisito ; ia ka lewe vuqa era na vakacala .
40024006	Ia dou na rogoca nai valu , kei nai rogorogo ni valu : mo dou kakua ni kidroa : ni sa kilikili me yaco na ka oqo , ia ka sa bera ga nai vakataotioti .
40024007	Ni na veibolebolei na veivanua eso , kei na veimatanitu eso : ena yaco talega na dausiga , kei na tavuki ni vanua , e na yasana e vuqa .
40024008	Ia na ka kecega oqo sa kenai vakatekivu ni ka rarawa .
40024009	Dou na qai soli yani me vakararawataki , ka dou na vakamatei ; ia dou na cati vei ira na lewe ni veivanua kecega e na vuku ni yacaqu .
40024010	Ia ena lewe vuqa era na qai tarabe , a ra na veisoliyaki , ka veicati .
40024011	Ena lewe vuqa talega na parofita vakailasu ena tubu cake mai , ia ka lewe vuqa era na vakacala .
40024012	Ia ni sa tubu vakalevu nai valavala ca , ena batabata mai na nodra loloma na lewe vuqa .
40024013	Ia ko koya ena vosota me yacova nai vakataotioti , ena vakabulai ko koya .
40024014	Ia ena vunautaki mada e vuravura taucoko nai tukutuku-vinaka oqo kei na matanitu , mei vakadinadina ki na veivanua kecega ; sa na qai yaco emuri nai vakataotioti .
40024015	Ia ni dou sa raica sa tu e na vale tabu na ka vakasisila sa dauveivakarusai , o koya sa vosa kina ko Taniela na parofita , ( me kila mada ko koya sa wilika : )
40024016	me qai se ki na veiulu-ni-vanua ko ira era sa tiko e Jutia :
40024017	me kakua ni lako sobu mai ko koya sa tiko e dela ni vale , me kauta tani na ka mai nona vale ;
40024018	ia me kakua ni lesu tale ko koya sa tiko e na were , me kauta na nonai sulu .
40024019	Ka na ca vei ira e ra sa bukete , kei ira era sa vakasucuma na gone , e na gauna ko ya !
40024020	Ia dou masu me kakua ni yaco na nomudou se e na vula i liliwa , se e na siga ni vakacecegu :
40024021	ni na qai levu sara na rarawa , ka sega ni vakakina eliu mai nai vakatekivu kei vuravura ka yacova na gauna oqo , ka na sega sara talega emuri .
40024022	Ia kevaka ena sega ni vakalekalekataki na gauna ko ya , ena sega na tamata me bula rawa : ia e na vukudra na digitaki ena vakalekalekataki na gauna ko ya .
40024023	Kevaka ena qai kaya vei kemudou e dua , Raica , sa tiko eke na Karisito ; se , sa tiko maikea ; kakua ni vakadinata .
40024024	Ni na tubu mai na Karisito vakailasu eso , kei na parofita vakailasu eso , a ra na vakatakila na veivakatakilakila lelevu kei na veika e veivakurabuitaki ; ia ke rawa , ke ra na vakacalai ira talega na digitaki .
40024025	Raica , au sa qai tukuna oti vei kemudou ni sa bera ni yaco .
40024026	Kevaka era na kaya vei kemudou , Raica , sa tiko ko koya mai veikau ! kakua ni lako kina : Raica , sa tiko mai loqi ! kakua ni vakadinata .
40024027	Me vaka sa tibi na livaliva mai na tu i cake , ka sa rairai yani ki ra ; ena vaka talega kina na nona lako mai na Luve ni tamata .
40024028	Ni ra na soqoni vata na ikeli ki na yasana kece sa koto kina na yago .
40024029	Ia ni sa oti mada na gauna rarawa ko ya , ena qai vakabutobutotaki vakasauri na mata-ni-siga , ena sega talega ni cila na rarama ni vula , ka na lutu mai lomalagi na veikalokalo , ka na veitosoyaki na veika kaukauwa ni lomalagi :
40024030	ena qai rairai mai nai vakatakilakila ni Luve ni tamata mai lomalagi ; ena qai tagi na mataqali vakaaduaga e vuravura , era na qai raica na Luve ni tamata ni sa lako mai ena veio mai lomalagi e na kaukauwa kei nai ukuuku levu .
40024031	Ia ena talai ira na nona agilose ko koya kei na davui sa rogolevu , ka ra na vakasoqoni ira vata na nona digitaki mai na mata ni cagi e va , mai na vu ni lomalagi e dua ka yacova na vu ni lomalagi kadua .
40024032	Mo dou kila mada na vosa vakatautauvata ena lolo : Ni sa qai lavovou na tabana , a sa tubu na drauna , dou sa kila kina sa voleka na vula i katakata :
40024033	Sa vaka talega kina koi kemudou , ni dou sa raica na ka kecega oqo , dou kila sa voleka ko koya , io mai na mata ni katuba .
40024034	Au sa kaya vakaidina vei kemudou , Ena sega ni takali mada nai tabatamata oqo , ena yaco eliu na ka kecega oqo .
40024035	Ena takali ko lomalagi kei vuravura ; ia na noqu vosa ena sega ni takali .
40024036	Ia na siga ko ya kei na tiki-ni-siga ko ya sa sega e dua e kila , ko ira na agilose mai lomalagi era sega ni kila , se ko koya na Luvena , ko koya duaduaga na Tamaqu .
40024037	Ia me vaka e na siga i Noa , ena vaka talega kina e na nona lako mai na Luve ni tamata :
40024038	ni sa bera na waluvu era sa kana na tamata , ka gunu , ka vakawati ka veimusumusukitaki me ra vakawati , ka yacova na siga sa vodo kina ki waqa ko Noa ;
40024039	a ra sa sega mada ni kila eliu , a sa qai yaco dina na waluvu , ka kauti ira kece yani ; ena vaka talega kina na nona lako mai na Luve ni tamata .
40024040	Ena qai lewe rua na tagane erau na tiko e na were ; ena kau tani e dua , ka biu e dua .
40024041	Ena lewe rua na yalewa erau na qaqi sila , ena kau tani e dua , ka biu e dua .
40024042	O koya mo dou qai vakatawa ; ni dou sa sega ni kila na tiki-ni-siga sa lako mai kina na nomudou Turaga .
40024043	Ia dou kila ga oqo , kevaka e kila nai taukei ni vale na tiki-ni-bogi e lako mai kina na daubutako , sa vakatawa ga , ka sega ni biuta na nona vale me ravabasuki .
40024044	O koya mo dou qai vakarau tu , koi kemudou talega : ni sa lako mai na Luve ni tamata e na tiki-ni-siga dou sa sega ni nanuma kina .
40024045	Ia ko cei na tamata yalododonu ka vuku , sa lesia na nona turaga me lewai ira na nona lewe-ni-vale , me solia vei ira na kedra e na gauna dodonu ?
40024046	Sa kalougata na tamata ko ya , ni na lako mai na nona turaga ka kunei koya ni sa kitaka vakakina .
40024047	Au sa kaya vakaidina vei kemudou , Ena lesi koya me lewa na nona ka kecega .
40024048	Ia kevaka ena kaya e lomana na tamata ca ko ya , Sa vakaberaberataka na nona lako mai na noqu turaga :
40024049	a sa vakatekivu kina me yaviti ira na nonai tokani , me daukana talega ka daugunu vata kei ira na daumateni ;
40024050	ena lako mai na turaga ni tamata ko ya e na siga e sega ni nanuma kina , kei na tiki-ni-siga e sega ni kila kina ;
40024051	ena qai varomusuka rua , ka vota vua mei votavota vata kei ira na dauveivakaisini : ena dautagi kina , ka vakasequruquru bati .
40025001	Ena qai vakatautauvatataki na matanitu vakalomalagi kei na goneyalewa e lewe tini , eratou sa dui kauta na nona cina , ka laki veitata kei na tagane sa qai vakawati .
40025002	Ka lewe lima vei iratou sa vuku , ka lewe lima sa lialia .
40025003	O iratou na lialia eratou sa kauta na nodratou veicina , a ratou sa sega ni kauta vata kei na waiwai ;
40025004	ia ko iratou na vuku eratou sa kauta na waiwai e na nodratou tavaya , kei na nodratou cina .
40025005	Ia ni sa dede mai na tagane sa qai vakawati , eratou sa sosovu kecega ka moce .
40025006	Ni sa qai lomaloma-ni-bogi na vanua , sa ia na kacikaci , Raica , sa lako mai na tagane sa qai vakawati ; dou laki veitatavaki kaya .
40025007	Eratou sa qai tucake kecega na goneyalewa oqo , a ratou sa vakarautaka na nodratou cina .
40025008	A sa kaya ko iratou na lialia vei iratou na vuku , Solia mai vei keitou e dua na nomudou waiwai ; ni sa boko na neitou cina .
40025009	A sa kaya ko iratou na vuku , De se sega ni takiveilevu vei keda : e vinaka mo dou lako ga vei ira na dauveivoli , ka volia na nomudou .
40025010	Ia ni ratou sa lako me ratou volivoli , sa tadu mai na tagane sa qai vakawati ; ia ko iratou sa vakarau oti tu , eratou sa curu vata kaya ki na kana magiti ni vakawati : a sa qai sogo na katuba .
40025011	Sa qai lako talega mai emuri ko iratou na goneyalewa ko ya , ka kaya , Noqu Turaga , Noqu Turaga , dolavi keitou .
40025012	A sa vosa ko koya , ka kaya , Au sa kaya vakaidina vei kemudou , au sa sega ni kilai kemudou .
40025013	O koya mo dou qai vakatawa , ni dou sa sega ni kila na siga , se na tiki-ni-siga sa lako mai kina na Luve ni tamata .
40025014	Ni sa tautauvata ko koya kei na dua na tamata sa lako ki na dua na vanua tani , ka sa kacivi ira mada na nona tamata , ka solia vei ira na nonai yau :
40025015	sa solia vua e dua e lima na taledi , vua tale e dua e rua , vua tale e dua e dua bauga : vei ira yadua me vaka sa dui rauti ira yadua : a sa qai lako sara yani .
40025016	Ia ko koya sa taura na taledi e lima sa laki veivoli kina , a sa rawata e lima tale na taledi .
40025017	Sa vaka talega kina ko koya sa taura e rua , sa rawata e rua tale .
40025018	Ia ko koya sa taura e dua bau , sa lako ka kelia e dua na qara , ka vunia kina nai lavo ni nona turaga .
40025019	Sa dede sara sa qai lako mai na nodra turaga na tamata oqori , a sa tarogi ira .
40025020	Ia ko koya ka taura na taledi e lima , sa lako mai ka kauta mai e lima tale na taledi , ka kaya , Noqu Turaga , e lima na taledi ko ni a solia mai vei au : raica , au sa rawata e lima tale na taledi me kenai kuri .
40025021	A sa kaya vua na nona turaga , E vinaka , a tamata vinaka ka dina ; ko sa dina e na ka e vica ga , au na lesi iko mo lewa na ka e vuqa : curu ki na marau ni nomu turaga .
40025022	O koya talega ka taura na taledi e rua , sa lako mai ka kaya , Noqu Turaga , e rua na taledi ko ni a solia mai vei au : raica , au sa rawata e rua tale na taledi me kenai kuri .
40025023	Sa kaya vei koya na nona turaga , E vinaka a tamata vinaka ka dina : ko sa dina e na ka e vica ga , au na lesi iko mo lewa na ka e vuqa : curu ki na marau ni nomu turaga .
40025024	Ia ko koya ka taura na taledi e dua bauga , sa lako mai ka kaya , Noqu Turaga , au sa kilai iko , ni ko sa tamata lawaki dredre , ko sa tamusuka e na vanua ko a sega ni kaburaka kina , ka kumuna mai na vanua ko a sega ni veibiuyaka kina :
40025025	ia kau a rere kina , ka laki vunia na nomu taledi e na qele : raica , oqo na nomu sa tu tale vei iko .
40025026	Sa qai vosa vei koya na nona turaga , ka kaya , A tamata ca ka vucesa ! ko sa kila niu sa tamusuka e na vanua kau a sega ni kaburaka kina , ka kumuna mai na vanua kau a sega ni veibiuyaka kina :
40025027	o koya ga oqo e kilikili kina kei iko mo solia na noqui lavo vei ira nai taukei ni baqe , ka niu sa lako mai meu sa qai taura na noqu kei na kenai kere talega .
40025028	O koya mo dou qai kauta tani vua na taledi , ka solia vua sa tu vei koya na taledi e tini .
40025029	Ni sa tu vua na tamata e dua na ka , ena qai soli vua ka na levu na nona : ia na tamata sa sega ni tu vua e dua na ka , ena qai kau tani mai vua na ka sa tu vua .
40025030	Ia na tamata tawa yaga oqo mo dou biuta ki na butobuto etautuba : ena dautagi kina , ka vakasequruquru bati .
40025031	Ia e na siga ena lako mai kina na Luve ni tamata e na nonai ukuuku , kei ira vata kaya na agilose yalosavasava kecega , ena qai tiko e na nonai tikotiko vakaturaga sa vakaiukuuku :
40025032	ena qai soqoni vata e matana na lewe ni veivanua kecega : ena qai tawasei ira rua ko koya , me vaka nai vakatawa ni sipi sa tawasei ira na sipi maivei ira na me ;
40025033	ia ena vakatikori ira na sipi e na ligana i matau , kei ira na me e na ligana i mawi .
40025034	Ena qai kaya na Tui vei ira e na ligana i matau , Ni lako mai , koi kemuni sa vakalougatataki vei Tamaqu , mo ni rawata na matanitu sa vakarautaki me nomuni mai nai vakatekivu kei vuravura :
40025035	ni kau a viakana , ka ni a solia mai vei au na kakana : au a viagunu , ka ni a vagunuvi au : au a vulagi , ka ni a kauti au ki vale :
40025036	luvawale , ka ni a vakasulumi au ; au a tauvi-mate , ka ni a mai raici au : au a tiko e na vale ni veivesu , ka ni a lako mai vei au .
40025037	Ena qai vosa vua ko ira na yalododonu , ka kaya , Na Turaga , keimami a raici kemuni mada ninaica ni kemuni a viakana , ka vakani kemuni ? se viagunu , ka vagunuvi kemuni ?
40025038	se keimami a raici kemuni ninaica ni kemuni a vulagi , ka kauti kemuni ki vale ? se luvawale , ka vakasulumi kemuni ?
40025039	se keimami a raici kemuni ninaica ni kemuni a tauvi-mate , se tiko e na vale ni veivesu , ka lako vei kemuni ?
40025040	Ena qai vosa na Tui , ka kaya vei ira , Au sa kaya vakaidina vei kemuni , Ni kemuni a cakava vua e dua sa lailai vei ira na wekaqu oqo , ni a cakava vei au .
40025041	Ena qai vosa talega ko koya vei ira e na ligana i mawi , Ni lako tani vei au koi kemuni sa cudruvi , ki na bukawaqa tawa boko , sa vakarautaki me nona na tevoro kei na nona agilose :
40025042	ni kau a viakana , ka ni a sega ni solia mai vei au na kakana : au a viagunu , ka ni a sega ni vagunuvi au :
40025043	au a vulagi , ka ni a sega ni kauti au ki vale : luvawale , ka ni a sega ni vakasulumi au : tauvi-mate , ka tiko e na vale ni veivesu , ka ni a sega ni mai raici au .
40025044	Ena qai vosa vua ko ira talega , ka kaya , Na Turaga , keimami a raici kemuni ninaica ni kemuni a viakana , se viagunu , se vulagi , se luvawale , se tauvi-mate , se tiko e na vale ni veivesu , ka sega ni qaravi kemuni ?
40025045	Ena qai vosa vei ira ko koya , ka kaya , Au sa kaya vakaidina vei kemuni , Ni kemuni a sega ni cakava vua e dua sa lailai vei ira oqo , kemuni a sega talega ni cakava vei au .
40025046	Era na qai lako ko ira oqo ki na cudruvi tawa mudu ; ia ko ira na yalododonu ki na bula tawa mudu .
40026001	Ni sa vakaotia ko Jisu na vosa kecega oqo , sa kaya vei ira na nona tisaipeli ,
40026002	Dou sa kila sa vo ga e rua na bogi me qai ia na kana vata ni lako-sivia : ena qai soli yani na Luve ni tamata me lauvako ki na kauveilatai .
40026003	Era sa qai soqoni vata ko ira na bete levu , kei ira na vunivola , kei ira na nodra qase na tamata , e na vale ni bete levu , ko Kaiafa na yacana ,
40026004	a ra sa bose me ra lawakitaki Jisu me ra taura , ka vakamatea .
40026005	A ra sa kaya , Me kakua ni ia tiko na kana vata , de ra ue kina na tamata .
40026006	Ia ni sa tiko ko Jisu mai Pecani e na vale i Saimoni na vukavuka ,
40026007	sa lako mai vei koya e dua na yalewa sa taura e dua na tavaya alapasita waiwai talei sara , a sa livia ki na uluna , ni sa tiko ko koya me kana .
40026008	Ia ni sa raica ko ira na nona tisaipeli , era sa cudru sara , ka kaya , Sa biu walega oqori e na vuku ni cava ?
40026009	sa rawa me volitaki na waiwai oqo me levu kina nai lavo ka me soli vei ira na dravudravua .
40026010	Ia ni sa kila ko Jisu , sa kaya vei ira , Dou sa saga na yalewa e na vuku ni cava ? sa cakava vei au e dua na cakacaka vinaka .
40026011	Ni sa tiko vakadua kei kemudou ko ira na dravudravua ; ia koi au , kau na sega ni tiko vakadua kei kemudou .
40026012	Ni sa livia ko koya nai lumu oqo ki na yagoqu , sa kitaka me noqui lumu ni bulu .
40026013	Au sa kaya vakaidina vei kemudou , E na veiyasana kecega e vuravura taucoko ena vunautaki kina nai tukutuku-vinaka oqo , ena bau tukuni talega kina na ka sa kitaka na yalewa oqo , me kenai divi .
40026014	Sa qai dua vei ira na lewe tinikarua , sa vakatokai ko Jutasa Isikarioti , sa lako vei ira na bete levu ,
40026015	ka kaya , A cava dou sa via solia vei au , kevaka kau na soli koya yani vei kemudou ? A ra sa vakarautaka vua e tolusagavulu na tiki ni siliva .
40026016	Ia mai na na siga ko ya sa vakaraica ko koya na gauna e rawarawa me soli koya kina .
40026017	Ia e nai matai ni siga ni kana madrai sa sega ni vakaleveni , sa lako mai vei Jisu ko ira na tisaipeli , ka kaya vua , Evei na tikina ko ni sa vinakata me keitou vakarautaka mo ni kania kina na ka ni lako-sivia ?
40026018	A sa kaya ko koya , Lako vua na tamata ko ya ki na koro , ka kaya vua , Sa kaya nai Vakavuvuli , Sa voleka na noqu siga ; koi au kei ira na noqu tisaipeli , keitou na ia na kana vata ni lako-sivia e na nomu vale .
40026019	A ra sa kitaka na tisaipeli me vaka sa vakarota vei ira ko Jisu ; a ra sa vakarautaka me ra ia na kana vata ni lako-sivia .
40026020	Ia ni sa yakavi mai , sa tiko sobu ko koya kei ira na lewe tinikarua .
40026021	Ia ni ra sa kana tiko , sa kaya ko koya , Au sa kaya vakaidina vei kemudou , ni na soli au yani e dua vei kemudou .
40026022	Era sa qai rarawa vakalevu , a ra sa vakatekivu yadua me kaya vua Noqu Turaga , koi au beka ?
40026023	A sa vosa ko koya , ka kaya , O koya keirau sa tokoca vata kaya na ligana e na bilo , sai koya ena soli au yani :
40026024	sa lako na Luve ni tamata me vaka sa volai e na vukuna : ia sa ca vua na tamata ko ya sa solia yani na Luve ni tamata ! ke sa sega ni sucu mai na tamata ko ya , ke sa vinaka vua .
40026025	Sa qai vosa ko Jutasa , o koya sa solia yani , ka kaya , Vakavuvuli , koi au beka ? Sa kaya vua ko koya , O sa kaya dina mai .
40026026	Ia ni ra sa kana tiko sa taura na madrai ko Jisu , ia ni sa lotutaka oti , sa dovia , ka solia vei ira na tisaipeli , ka kaya , Taura , kania ; oqo na yagoqu .
40026027	Sa qai taura na bilo ko koya , ia ni sa vakavinavinaka oti , sa solia vei ira , ka kaya , Dou gunu kece kina ;
40026028	oqo na noqu dra ni veiyalayalati vou sa liviraki e na vukudra e lewe vuqa , me bokoci nai valavala ca .
40026029	Ia kau sa kaya vei kemudou , Au na sega ni gunuva emuri na vua ni vaini oqo , ka malua me yaco mada na siga kau na gunuva vou kina kei kemudou e na matanitu nei Tamaqu .
40026030	Ia ni ra sa sere oti , era sa lako yani ki na ulu-ni-vanua ni veiolive .
40026031	Sa qai kaya vei ira ko Jisu , Dou na tarabe kecega e na vukuqu e na bogi edaidai : ni sa volai , Au na yavita nai vakatawa ni sipi , ka ra na dui vakasesei na qele ni sipi .
40026032	Ia ni kau sa tu cake tale mai , au na qai liutaki kemudou ki Kalili .
40026033	Sa qai vosa ko Pita , ka kaya vua , Kevaka ena tarabe ko ira kecega e na vukumuni , koi au , kau na sega ni tarabe .
40026034	Sa kaya vua ko Jisu , Au sa kaya vei iko , E na bogi ga edaidai , ni sa sega ni tagi mada eliu na toa , ko na cakitaki au vakatolu .
40026035	Sa kaya vua ko Pita , Kevaka edaru na mate vata , au na sega sara ni cakitaki kemuni . Sa vosa vaka talega kina ko ira kecega na tisaipeli .
40026036	Sa qai lako mai ko Jisu kei ira ki na dua na yasana sa vakatokai ko Kecisemani , a sa kaya vei ira na tisaipeli , Dou tiko ga eke , meu lako mada kikea meu masu .
40026037	A sa kauti Pita ko koya kei rau na luve i Sepete , a sa vakatekivu me rarawa na lomana ka yaluma sara .
40026038	Sa qai kaya vei iratou ko koya , Sa rarawa vakalevu na yaloqu , me vaka kau na mate : dou tiko ga eke , me datou vakatawa .
40026039	A sa lako vakalailai vaka kiliu ko koya , a sa cuva sobu vakatoboicu , a sa masu , ka kaya , I Tamaqu , kevaka e rawarawa , me lako tani mada vei au na bilo oqo ; ia me kakua ga ni vaka na noqu lewa , me vaka ga na nomu lewa .
40026040	A sa qai lako mai vei iratou na tisaipeli , a sa kunei iratou ni ratou sa moce , a sa kaya vei Pita , Oi ! dou sa sega ni rawata me datou vakatawa vata ka dua bauga na aua , ne ?
40026041	Dou vakatawa ka masu , me kakua ni rawai kemudou na vere : e dina ga sa gu na yalo , ia na yago sa malumalumu .
40026042	Sa lako vakarua ko koya ka masu , ka kaya , I Tamaqu , kevaka e sega ni rawa me takali tani vei au na bilo oqo , ka meu gunuva ga , me yaco ga na nomu lewa .
40026043	Sa qai lako mai ko koya , a sa kunei iratou ni ratou sa moce tale : ni sa bibi na matadratou .
40026044	A sa laivi iratou ko koya , a sa baci lako tale yani , ka masu vakatolu , a sa cavuta tale na vosa ko ya .
40026045	Sa qai lako mai vei iratou na nona tisaipeli , ka kaya vei iratou , Dou moce ga , ka dou vakacegu ; raica , sa voleka na gauna , a sa soli yani na Luve ni tamata ki na ligadra na tamata ca :
40026046	tu cake , me datou lako : raica , sa voleka mai ko koya sa soli au yani .
40026047	Ia ni sa vosa tiko ko koya , raica , sa lako mai ko Jutasa , e dua vei ira na le tinikarua , kei ira vata kaya e lewe vuqa sara era sa vakaiseleiwau , ka vakaiwau , maivei ira na bete levu kei ira na nodra qase na tamata .
40026048	Ia ko koya sa soli koya yani sa tukuna oti vei ira e dua nai vakatakilakila , ka kaya , O koya kau na reguca , sai koya ; taura matua .
40026049	Sa qai lako sara mai vei Jisu , ka kaya , Sa loloma , vakavuvuli ! a sa reguca .
40026050	Sa kaya vua ko Jisu , Noqui tau , ko sa lako mai e na vuku ni cava ? Era sa qai lako mai , ka tauri Jisu matua .
40026051	Ka raica , e dua vei ira sa tiko vata kei Jisu sa ucuna na nonai seleiwau , a sa yavita na nona tamata na bete levu , a sa taya laivi na daligana .
40026052	Sa qai kaya vua ko Jisu , Daramaka tale na nomui seleiwau ki na kena taga : ni ra na mate e nai seleiwau ko ira kece era taura nai seleiwau .
40026053	Ko sa nanuma beka e sega ni rawarawa vei au meu masuti Tamaqu , ka na solia sara mai vei au ko koya na agilose e tinikarua nai vavakoso ka mani vakacaca ?
40026054	Ena qai vakayacori vakaevei nai Vola Tabu sa tukuna na kena yaco me vakaoqo ?
40026055	E na tiki-ni-bogi ko ya sa kaya ko Jisu vei ira na lewe vuqa , Dou sa lakova li e dua na daubutako , ni dou sa vakaiseleiwau ka vakaiwau , mo dou tauri au ? Au a dautiko sobu vata kei kemudou e na veisiga , ka vakatavuvuli e na vale ni soro , ia dou a sega ni tauri au .
40026056	Ia sa caka kecega na ka oqo , me vakayacori kina na nodrai vola na parofita . Sa qai biuti koya ko ira kecega na tisaipeli , ka dro .
40026057	Ia ko ira sa tauri Jisu era sa kauta yani vei Kaiafa na bete levu , ki na yasana era sa soqoni vata kina na vunivola kei na qase .
40026058	A sa muri koya vakayawa ko Pita ki na vale ni bete levu , a sa curu kina , ka sa tiko sobu vata kei ira na ovisa , me raica mada na kenai otioti .
40026059	Ia ko ira na bete levu , kei ira kecega na mataveilewai , era vakasaqara eso me ra mai beitaki Jisu vakailasu , me mate kina ko koya :
40026060	ka mani sega ni kunea : ia , sa le vuqa era beitaka vakailasu era lako mai . Ka oti sa qai lako mai e lewe rua ,
40026061	a rau sa kaya , O koya oqo sa kaya , Au sa rawata meu basuka na vale ni soro ni Kalou , ka tara tale e na bogi e tolu .
40026062	Sa qai tu cake na bete levu , ka kaya vua , Sa sega na ka ko kaya mai , ne ? a cava oqo erau sa beitaki iko kina koi rau oqo ?
40026063	A sa galu ga ko Jisu . A sa qai vosa na bete levu , ka kaya vua , Au vakaroti iko matua ena mata ni Kalou bula , mo tukuna mai vei keitou se ko iko na Karisito , na Luve ni Kalou , se segai .
40026064	Sa kaya vua ko Jisu , O sa kaya dina mai : ia kau sa kaya talega vei kemudou , E na gauna maimuri dou na raica na Luve ni tamata ni sa tiko e na liga i matau i Koya sa kaukauwa , ni sa lako talega mai e na veio ni lomalagi .
40026065	Sa qai dresulaka na nonai sulu na bete levu , ka kaya , Sa qai vosavakacacataka na Kalou ko koya : sa yaga vakacava me so tale nai vakadinadina ? raica , dou sa rogoca ga na nona vosavakacacataka na Kalou :
40026066	a cava dou lewa ? A ra sa vosa ka kaya , E dodonu ga me mate .
40026067	Era sa qai kasivita na matana , ka vaculaka ; a sa sabica ko ira eso ,
40026068	ka kaya , Tukuna vei keitou , ko iko na Karisito , se ko cei sa sabici iko ?
40026069	A sa tiko etautuba ko Pita e na rara ni vale , a sa dua na vada sa lako vua , ka kaya , Ko iko talega ka tiko vata kei Jisu na kai Kalili .
40026070	A sa cakitaka ko koya e matadra kecega , ka kaya , Au sa sega ni kila na ka ko sa kaya .
40026071	Ni sa qai lako ko koya vaka ki na katuba , sa dua tale sa raica , a sa kaya vei ira sa tiko kina , O koya talega oqo erau a tiko vata kei Jisu na kai Nasareci .
40026072	A sa cakitaka tale ko koya ka bubului kina , ka vaka , Au sa sega ni kila na tamata ko ya .
40026073	Sa dede vakalailai ga ka sa lako mai ko ira era a tu kina , a ra sa kaya vei Pita , Sa dina ga sa dua vei ira ko iko ; ni sa tukuni iko na nomu vosa .
40026074	Sa qai vakatekivu ko koya me ruru ka bubului , ka vaka , Au sa sega ni kila na tamata ko ya . Sa qai tagi sara na toa .
40026075	Sa qai nanuma na vosa i Jisu ko Pita , ni sa kaya vua , Ena sega mada ni tagi eliu na toa , ko na cakitaki au vakatolu . A sa curu ki tautuba , ka tagi vakalevu sara .
40027001	Ni sa mataka , era sa bosei Jisu ko ira kecega na bete levu kei ira na nodra qase na tamata , me ra vakamatea ;
40027002	ia ni ra sa vesuka , era sa kauta yani , ka solia vei Ponitio Pailato na kovana .
40027003	Ia ko Jutasa , ko koya ka solia yani , ni sa raica sa lewai ko koya me mate , sa qai veivutuni , a sa vakasuka na tiki ni siliva e tolusagavulu vei ira na bete levu kei ira na qase ,
40027004	ka kaya , Au sa cala ni kau a soli koya sa sega ni cala me mate . A ra sa kaya , Sa bale vakacava vei keitou ? Sa baleti iko ga .
40027005	A sa biuta ko koya na veitiki ni siliva e na vale ni soro , ka curu yani ; ka laki kukunataki koya .
40027006	A ra sa kauta na veitiki ni siliva ko ira na bete levu , ka kaya , Sa sega ni tara me biu ki na kato ni kamunaga ni vale ni soro , ni sai sau ni mate .
40027007	A ra sa qai bosea , ka volia kina na tiki ni vanua ni dautuli kuro , me ra bulu kina na vulagi .
40027008	O koya oqo sa vakatokai kina na tiki ni vanua ko ya , na tiki ni vanua ni dra , ka yacova na siga oqo .
40027009	Sa qai vakayacori na ka sa tukuna ko Jeremaia na parofita , ka kaya , Era sa kauta na tiki ni siliva e tolusagavulu , ai voli kei koya sa volitaki , ko koya era sa volia ko ira eso na luve i Isireli ;
40027010	a ra sa solia mei voli ni tiki ni vanua ni dautuli kuro ; me vaka sa vosa vei au na Turaga .
40027011	A sa tu ko Jisu e na mata ni kovana , a sa tarogi koya na kovana ka kaya , O sa nodra Tui na kai Jutia , se segai ? A sa kaya vua ko Jisu , O sa kaya dina mai .
40027012	Ia ni ra sa beitaka ko ira na bete levu kei ira na qase , sa sega ni vosa ko koya .
40027013	Sa qai kaya vua ko Pailato , O sa sega beka ni rogoca na kena levu ni ka era sa beitaki iko kina ?
40027014	A sa sega tale ni sauma ko koya e dua na nona vosa ; a sa kurabui vakalevu kina na kovana .
40027015	A sa dau nonai valavala na kovana e na kana vata ni lako sivia ko ya me sereka vei ira na lewe vuqa e dua na tamata vesu , ko koya era sa digitaka .
40027016	A sa tiko vei ira e dua sa vesu tu , e rogo sara , sa vakatokai ko Parapa .
40027017	O koya , ni ra sa soqoni vata mai , sa kaya kina vei ira ko Pailato , Ko cei dou sa vinakata meu sereka vei kemudou ? ko Parapa , se ko Jisu , ko koya sa vakatokai na Karisito ?
40027018	Ni sa kila ko koya era a soli koya yani ni ra sa vuvutaka .
40027019	Ia ni sa tiko sobu ko koya e nai tikotiko ni veilewai , sa talatala vua ko koya na watina , ka kaya ; Me kakua e dua na ka ko cakava vua na tamata dodonu ko ya : ni kau sa rarawa vakalevu edaidai ni kau sa tadrai koya .
40027020	A sa vakadreta vei ira na lewe vuqa ko ira na bete levu kei ira na qase , me ra kerei Parapa , ka me mate ko Jisu .
40027021	Sa qai vosa na kovana , ka kaya vei ira , Ko cei vei rau na lewe rua dou sa vinakata meu sereka vei kemudou ? Era sa kaya , Ko Parapa .
40027022	Sa kaya vei ira ko Pailato , A cava meu qai kitaka vei Jisu , ko koya sa vakatokai na Karisito ? Era sa kaya kecega vua , Me lauvako ga ki na kauveilatai .
40027023	Sa qai kaya na kovana , A cava na ka ca sa cakava ko koya ? A ra sa qai qoqolou vakalevu cake , ka kaya , Me lauvako ga ki na kauveilatai .
40027024	Ni sa raica ko Pailato sa sega ni yaco na nona vosa , ka sa ue mai ko ira na tamata , sa qai kauta e dua na wai , a sa vuluvulu e matadra na lewe vuqa , ka kaya , Oi au . Kau na sega ni tarogi e na vuku ni mate ni tamata dodonu oqo : sa baleti kemudou ga .
40027025	A ra sa qai vosa kece na tamata , ka kaya Me baleti keimami kei ira talega na luveimami , na nona mate .
40027026	Sa qai sereki Parapa vei ira ko koya , ia ni sa vakanakuitataki Jisu mada , sa qai solia yani me vakoti ki na kauveilatai .
40027027	Ia ko ira na sotia ni kovana era sa kauti Jisu ki na vale ni turaga , ka vakasoqoni ira vata kina na mata sotia taucoko .
40027028	A ra sa luvata na nonai sulu , ka vakasuluma e na dua nai sulu damudamu .
40027029	Ka ra sa qai talia e dua nai sala e na wa-votovotoa , era sa vakaisalataki koya kina , ka tura e na ligana i matau e dua na gasau : a ra sa tekiduru e matana , a ra sa vakalialiai koya , ka kaya , Sa loloma , na nodra Tui na kai Jutia !
40027030	A ra sa qai kasivita , ka kauta na gasau , ka waroca na uluna .
40027031	Ia ni ra sa vakalialia oti , era sa luvata vua nai sulu , ka vakasuluma e na nonai sulu dina ; ka kauta yani mera vakota ki na kauveilatai .
40027032	Ia ni ra sa lako yani , era sa kunea e dua na kai Kirini , ko Saimoni na yacana : ko koya era sa vakasaurarataka me colata na nona kauveilatai .
40027033	Ia ni ra sa yaco ki na yasana sa vakatokai ko Kolikoca , ( a kenai balebale , Na yasana ni qavokavoka , )
40027034	era sa solia vua na wai wiwi sa veiwaki vata kei na ka gaga me gunuva : ia ni sa tovolea ko koya , sa bese ni gunuva .
40027035	Era sa qai vakota ki na kauveilatai , a ra sa vota na nonai sulu , e na vakawiri madigi : me vakayacori kina na ka sa vosataka na parofita , Era sa vota vei ira na noqui sulu , ia na noqui tutuvi era sa ia kina na vakawiri madigi .
40027036	A ra sa tiko sobu ka vakatawai koya maikea .
40027037	A ra sa vakota ecake me donuya na uluna nai vola ni ka sa beitaki vua : OQO KO JISU , NA NODRA TUI NA KAI JUTIA .
40027038	Sa qai lauvako vata kaya ki na kauveilatai e lewe rua na daubutako , e dua e na ligana i matau , ka dua e na ligana i mawi .
40027039	Ia ko ira sa lako voli , era sa vosavakacacataki koya , ni ra sa kurea na uludra ,
40027040	ka kaya , O iko sa basuka na vale ni soro , ka tara e na bogi e tolu , vakabulai iko mada : kevaka ko sa Luve ni Kalou , mo kevu sobu mai na kauveilatai .
40027041	Sa vaka talega kina ko ira na bete levu , kei ira na vunivola kei ira na qase , era sa vakalialia , ka kaya ,
40027042	O koya sa dau vakabulai ira na tani ; sa sega ni vakabulai koya rawa : Sa nodra Tui na Isireli ko koya , me kevu sobu e daidai mai na kauveilatai , keimami na qai vakabauti koya :
40027043	sa dauvakararavi ko koya vua na Kalou ; me vakabulai koya edaidai ko koya , kevaka e vinakati koya : ni sa kaya , Oi au na Luve ni Kalou .
40027044	Oi rau talega na daubutako , eratou a vakoti vata kaya ki na kauveilatai , erau sa vakalialiai koya vakakina .
40027045	Sa qai butobuto na vanua taucoko , sa vakatekivu mai nai kaono ni aua ka yacova nai kaciwa ni aua .
40027046	Ia e nai kaciwa ni aua sa kaci ko Jisu e na domo levu , ka kaya , Ilai , Ilai , lama sapakicani ? a kenai balebale , Noqu Kalou , noqu Kalou , ko sa biuti au e na vuku ni cava ?
40027047	Ia ka so vei ira sa tu voleka , ni ra sa rogoca , era sa kaya , Na tamata oqo sa kacivi Ilaija .
40027048	A sa cici sara e dua vei ira , a sa taura e dua na vutovuto , ka tonisua e na wai wiwi , ka vivia ki na dua na gasau , a sa vagunuvi koya .
40027049	A sa kaya ko ira sa vo , Laiva mada ; me da raica se na lako mai ko Ilaija me vakabulai koya , se segai .
40027050	Ia ko Jisu , ni sa kaci tale e na domo levu , sa qai laiva na yalona .
40027051	Ka raica , sa sei rua nai lati ni vale ni soro mai na tikina e cake ka kauta kira ; a sa tavuki na vanua , a sa kavida rua na veivatu lelevu ;
40027052	a sa dolavi na veibulubulu ; sa vuqa talega na yagodra na yalododonu ka moce , sa tu cake tale mai ;
40027053	ia ni sa tu cake tale mai na mate ko koya , era sa lako mai na veibulubulu , ka lako ki na koro tabu , ka sa rairai vei ira na lewe vuqa .
40027054	Ia na turaga ni valu , kei ira sa tiko vata kaya me vakatawai Jisu , ni ra sa raica na tavuki ni vanua , kei na veika sa yaco , era sa rere vakalevu , ka kaya , E dina ga sa Luve ni Kalou ko koya oqo .
40027055	Era sa lewe vuqa talega na yalewa era sa vakaraica vakayawa , ko ira era a muri Jisu mai Kalili , ni ra sa dauqaravi koya :
40027056	e dua vei ira ko Meri na yalewa ni Makitala , kei Meri na tinai Jemesa kei Josese , kei na tinadrau na luve i Sepete .
40027057	Ia ni sa yakavi , sa lako mai e dua na tamata vutuniyau , na kai Arimacea , na yacana ko Josefa , ko koya talega sa tisaipeli i Jisu :
40027058	sa lako vei Pailato ko koya , ka kerea na yagoi Jisu . Sa qai kaya ko Pailato me soli na yagona :
40027059	a sa kauta na yagona ko Josefa , ka solega e na dua nai sole lineni sa savasava ,
40027060	a sa vakotora e na nonai bulubulu vou , ka taya ko koya e na vatu : a sa vaqiqica e dua na vatu levu ki na katuba ni bulubulu , ka lako tale yani .
40027061	A sa tiko maikina ko Meri na yalewa ni Makitala , kei na Meri kadua , erau sa tiko sobu ka donuya nai bulubulu .
40027062	Ia e na mataka e na siga sa tarava na siga Vakarau , era sa soqoni vata vei Pailato ko ira na bete levu kei ira na Farisi ,
40027063	a ra sa kaya , Kemumi na Turaga , keitou sa nanuma ni sa kaya na dauveivakacalai ko ya , ni sa bula tiko , Me oti mada e tolu na bogi kau na qai tucake-take mai :
40027064	o koya mo ni qai lewa me sogo vakaukauwa nai bulubulu me oti mada nai katolu ni bogi , de ra lako mai na nona tisaipeli , ka butakoca , ka qai kaya vei ira na tamata , Sa tu cake tale mai na mate ko koya : ena qai levu cake kina na veivakacalai emuri , ka ca vakalailai ko ya eliu .
40027065	Sa qai kaya vei ira ko Pailato , Sa tu ga vei kemudou nai vakatawa eso : dou lako , dou vakadeitaka me vaka dou sa rawata .
40027066	Era sa qai lako , a ra sa sogota vakaukauwa nai bulubulu , ka ra sa dregata na vatu , ka lesia eso na sotia me vakatawa .
40028001	Ia ni sa oti na siga ni vakacecegu , a sa kida nai matai ni siga ni wiki , sa qai lako mai ko Meri na yalewa ni Makitala kei na Meri kadua , me rau raica nai bulubulu .
40028002	Ka raica , sa tavuki oti vakalevu na vanua ; ni sa dua na agilose ni Turaga sa lako sobu mai lomalagi , a sa lako mai ka vaqiqica tani na vatu , a sa tiko e delana .
40028003	A sa vaka na liva na matana , a sa vulavula na nonai sulu me vaka na uca-vulavula .
40028004	A ra sa sautaninini na sotia era sa vakatawa ni ra sa rerevaka , a ra sa yaco me vakataki ira sa mate .
40028005	A sa qai vosa na agilose , ka kaya vei rau na yalewa , Drau kakua ni rere ; ni kau sa kila drau sa vakasaqarai Jisu , ko koya ka lauvako ki na kauveilatai .
40028006	Sa sega eke ko koya : sa tu cake tale , me vaka na nona vosa . Drau lako mai , mo drau raica na yasana ka koto kina na Turaga .
40028007	Ia drau lako kusarawa , ka tukuna vei ira na nona tisaipeli ni sa tu cake tale mai na mate ko koya ; ka kila , sa liutaki kemudou ki Kalili : dou na raici koya kina : kila , au sa tukuna vei kemudrau .
40028008	A rau sa lako kusarawa mai nai bulubulu ni rau sa rere ka reki vakalevu ; a rau sa cici me tukuna vei ira na nona tisaipeli .
40028009	Ka raica , sa tavaki rau ko Jisu , ka kaya , Sa loloma . Erau sa qai toro vua ka taura na yavana , ka vakarokoroko vua .
40028010	Sa qai kaya vei rau ko Jisu , Drau kakua ni rere ; drau laki tukuna ga vei ira na wekaqu me ra lako ki Kalili ; ia era na raici au maikea .
40028011	Ia ni rau sa lako yani , raica , eso vei ira nai vakatawa era sa lako ki na koro , a ra sa tukuna kivei ira na bete levu na ka kece sa qai yaco .
40028012	Ia ni ra sa soqoni vata kei ira na qase , ka sa bosea , era sa qai solia vakalevu nai lavo vei ira na sotia ,
40028013	ka kaya , Dou vaka , Sa lako mai e na bogi ko ira na nona tisaipeli , ka butakoca na yagona , ni keimami a moce tu .
40028014	Ia kevaka ena rogoca na kovana , keitou na vakalomavinakataki koya , ka vakarurugi kemudou .
40028015	A ra sa taura nai lavo , a ra sa kitaka me vaka era sa vakatavulici kina : a sa dautukuni tikoga na vosa oqo vei ira na kai Jutia ka yacova na siga edaidai .
40028016	A sa lako ki Kalili ko ira na tisaipeli na lewe tinikadua , ki na ulu-ni-vanua ka tukuna vei ira ko Jisu .
40028017	Ia ni ra sa raici koya , era sa vakarokoroko vua : ia sa sega ni vakadinata ko ira eso .
40028018	A sa lako mai ko Jisu ka vosa vei ira , ka kaya , Sa soli mai vei au na lewa kecega mai lomalagi kei vuravura .
40028019	O koya mo dou qai lako , ka vakalotutaki ira na lewe ni veivanua kecega , ka papitaisotaki ira e na yaca ni Tamamudou , kei na Luvena , kei na Yalo Tabu ;
40028020	vakavulici ira me ra vakabauta na ka kece kau a vosa kina vei kemudou : ka mo dou kila , au sa tiko vata kei kemudou e na veisiga kecega , ka yacova nai vakataotioti kei vuravura . Emeni .
41001001	Ai vakatekivu ni tukutuku-vinaka kei Jisu Karisito , na Luve ni Kalou ;
41001002	me vaka sa vola na parofita : Raica , au sa tala na noqu talai me liu e matamu , Ena caramaka ko koya na nona sala e matamu :
41001003	A domo ni dua sa kacikaci e loma ni veikau , Dou caramaka na sala i Jiova , Cakava me dodonu na nona veisalatu .
41001004	Sa dauveipapitaisotaki ko Joni e loma ni veikau , ka vakarota na nodra papitaiso era veivutuni me bokoci nai valavala ca .
41001005	A sa lako yani vua na lewe ni vanua taucoko ko Jutia , kei ira na kai Jerusalemi , a sa papitaisotaki ira kecega ko koya e na uciwai ko Joritani , ni ra sa vakatusa na nodrai valavala ca .
41001006	A sa vakaisulu ko Joni e nai sulu vuti ni kameli , ka sai vau ni tolona na wa kuli-ni-manumanu ; ia sa kena tiko na vodre kei na oni ni veikau .
41001007	A sa dauvunau , ka kaya , E dua sa muri au mai sa levu cake vei keirau , ia na wa ni nonai vava kau sa sega ni yaga meu cuva sobu meu sereka .
41001008	E dina kau sa papitaisotaki kemudou e na wai : ia ena papitaisotaki kemudou ko koya , e na Yalo Tabu .
41001009	A sa yaco e na gauna ko ya , sa lako mai Nasareci e Kalili ko Jisu , a sa papitaisotaka ko Joni e na Joritani .
41001010	Ia ni sa cabe sara ko koya mai na wai , sa qai raici lomalagi ni sa wase rua , kei na Yalo Tabu ni sa lako sobu vua me vaka na ruve ;
41001011	a sa rogo mai lomalagi e dua na vosa : O iko na noqu Gone ni toko , au sa dauvinakati iko vakalevu .
41001012	A sa vakauti koya vakasauri na Yalo Tabu ki veikau .
41001013	A sa tiko e loma ni veikau ka bogi vasagavulu , a sa dauveretaki koya ko Setani ; a sa tiko vata kei na manumanu kila ; a sa qaravi koya ko ira na agilose .
41001014	Ia ni sa biu ki na vale ni veivesu ko Joni , sa lako mai ki Kalili ko Jisu , a sa dauvunautaka nai tukutuku vinaka ni matanitu ni Kalou ,
41001015	ka kaya , Sa qai yaco na gauna , a sa voleka na matanitu ni Kalou ; dou veivutuni , ka vakabauta nai tukutuku-vinaka .
41001016	A sa lako voli ko koya e na baravi mai Kalili , a sa raici Saimoni kei Adriu na tacina , erau sa viritaka na lawa ki wai : ni rau sa gonedau .
41001017	A sa kaya vei rau ko Jisu , Drau muri au mai , kau na qisi kemudrau mo drau yaco me gonedau ni tamata .
41001018	A rau sa biuta sara na nodrau lawa , ka muri koya .
41001019	Ia ni sa lako vakalailai kiliu ko koya , sa raici Jemesa na luve i Sepete , kei Joni na tacina , erau sa tiko mai waqa ka oneva na lawa .
41001020	A sa kacivi rau sara ko koya : a rau sa biuta na tamadrau ko Sepete e na waqa , kei iratou na tamata , ka muri koya .
41001021	A ratou sa lako ki Kapenaumi ; ia e na siga ni vakacecegu sa curu sara ko koya ki na vale ni lotu , ka vakatavuvuli .
41001022	A ra sa kurabui e na nonai vakavuvuli ; ni sa vakatavulici ira me vaka e dua sa tu vua na lewa , ka sega ni vakataki ira na vunivola .
41001023	A sa tiko e na nodra vale ni lotu e dua na tamata ka curumi koya e dua na yalo velavela ; a sa qoqolou ,
41001024	ka kaya , Ule ! a cava vei kedatou , i Jisu na kai Nasareci ? ko sa lako beka mai me rawai keitou ? au sa kilai iko , na nona Le Dua Yalosavasava na Kalou .
41001025	A sa vunauci koya ko Jisu , ka kaya , Mo galu ga , ka lako tani mai vua .
41001026	Ia ni sa bitalaki koya na yalo velavela , ka qoqolou e na domo levu , sa qai lako tani mai vua .
41001027	A ra sa kurabui kecega , ka veitarogi kina vakai ira , ka kaya , A ka cava beka oqo ? a cava beka nai vakavuvuli vou oqo ? ka ni sa vakarota vakaturaga ko koya vei ira na yalo velavela , a ra sa talai rawarawa vua .
41001028	A sa rogovaki sara na kenai rogorogo ki na veiyasana kecega sa vakavolivoliti Kalili .
41001029	Ia ni ratou sa lako tani e na vale ni lotu , eratou sa curu sara ki na vale i Saimoni kei Adriu , ko iratou kei Jemesa kei Joni .
41001030	A sa davo na tina ni wati i Saimoni ni sa tauvi-katakata , a ra sa tukuni koya sara vua .
41001031	A sa lako vua ko koya ka taura na ligana , ka vakaduria cake : a sa takali vakasauri na nona katakata , a sa qaravi iratou ko koya .
41001032	Ia ni sa yakavi mai , ni sa dromu na siga , sa kau mai vei koya ko ira kecega sa tauvi-mate , kei ira ka curumi ira na tevoro eso .
41001033	A ra sa soqoni vata kecega na lewe ni koro e mata ni katuba .
41001034	A sa vakabula ko koya na lewe levu sa duidui na mate sa tauvi ira , ka vakasevi ira na tevoro e lewe levu , a sa sega ni laivi ira na tevoro me ra vosa , ni ra sa kilai koya .
41001035	Ia ni sa mataka caca sa cavu tu ko koya , a sa lako ki tautuba , ka lako ki na dua na yasana lala , ka masu kina .
41001036	A ratou sa muri koya ko Saimoni , kei iratou eratou sa tiko vata kaya .
41001037	Ni ratou sa qai kunea , eratou sa kaya vua , Sa vakasaqarai kemuni na tamata kecega .
41001038	A sa kaya vei iratou , Tou lako ki na veikoro sa voleka , meu vunau talega kina : sa ka ga oqo kau sa lako mai kina .
41001039	A sa dauvunau ko koya e na nodra veivale ni lotu mai Kalili taucoko , ka vakasevi ira tani na tevoro .
41001040	A sa lako mai vei koya e dua na vukavuka , ka vakamasuta , ka tekiduru vua , ka kaya vua , Kevaka ko ni sa vinakata , ko ni sa vakasavasavataki au rawa .
41001041	A sa yalololoma ko Jisu , ka dodoka na ligana , ka tarai koya , ka kaya vua , Au sa vinakata ; mo savasava mai .
41001042	Ia ni sa vosa oti , sa takali vakasauri vua na vukavuka , a sa savasava mai .
41001043	A sa vakarota matua vua ko koya , ka vakatala sara yani ;
41001044	a sa kaya vua , Raica , mo kakua ni tukuna vua e dua : ia mo laki vakaraitaki iko vua na bete , ka vakacabora na ka sa vakarota ko Mosese me nomui vakasavasavataki , mei vakadinadina vei ira .
41001045	A sa lako yani ko koya , ka vakatekivu me tukuna vakalevu , ka cacavaka , a sa dredre kina vei Jisu me curu votu ki na koro , sa tiko ga e nai bili e na veiyasana lala : a ra sa lako mai na veiyasana kecega vei koya .
41002001	Sa bogi vica , sa qai curu tale ki Kapenaumi ko koya ; a sa qai rogovaki ni sa tiko e vale .
41002002	A ra sa lewe vuqa sa soqoni vata sara mai , a sa sega kina na tikina me rauti ira , e segai e na mata ni katuba : a sa vunautaka na vosa vei ira ko koya .
41002003	A sa lako mai vei koya eso , eratou kauta mai e dua sa tauvi-paralasi , sa colati koya e le va .
41002004	Ia ni ratou sa sega ni torovi koya rawa e na vukudra na lewe vuqa , eratou sa basuka na dela ni vale sa tiko kina ko koya : ia ni ratou sa basuka sara , eratou sa tukuca sobu nai mocemoce sa davo kina ko koya sa tauvi-paralasi .
41002005	Ia ni sa raica ko Jisu na nodratou vakabauta , sa kaya vua sa tauvi-paralasi , Na luvequ , sa bokoci na nomui valavala ca .
41002006	Ia ka so na vunivola era sa tiko kina , a ra sa veinanuyaka e lomadra , ka vakaoqo ,
41002007	Sa vosavakacacataka na Kalou ko koya oqo e na vuku ni cava ? ko cei tale sa bokoca rawa nai valavala ca , a Kalou duaduaga ?
41002008	Sa kila sara e yalona ko Jisu ni ra sa veinanuyaka vakakoya e lomadra , ka sa kaya vei ira , A cava dou sa veinanuyaka kina na ka oqo e na lomamudou ?
41002009	a cava vei rau e rawarawa cake , me kaya vua sa tauvi-paralasi , Sa bokoci na nomui valavala ca ; se me kaya , Mo tu cake , ka kauta na nomui mocemoce , ka lako ?
41002010	Ia mo dou kila kina ni sa rawata na Luve ni tamata e vuravura me bokoca nai valavala ca , ( sa qai kaya ko koya vua sa tauvi-paralasi , )
41002011	Au sa kaya vei iko , Mo tu cake , ka kauta na nomui mocemoce , ka lako ki na nomu vale .
41002012	A sa tu cake sara ko koya , ka kauta nai mocemoce , ka lako yani e na matadra kecega ; a ra sa kurabui kecega kina , ka vakarokorokotaka na Kalou , ka kaya , Eda sa sega ni raica eliu na ka e vakaoqo na kenai valavala .
41002013	A sa lako tale yani ko koya ki matasawa , a ra sa lako vei koya ko ira kecega na lewe vuqa , a sa vakavulici ira ko koya .
41002014	Ia ni sa lako voli yani , sa raici Livai na luve i Alifio sa tiko e na vale ni soli vakacavacava , a sa kaya vua , Muri au . A sa cavu tu ko koya , ka muri koya .
41002015	Ia ni sa tiko ko koya e na nona vale me kana , era sa lewe vuqa na kumuna nai vakacavacava kei na tamatai valavala ca era sa tiko me kana vata kei Jisu kei ira na nona tisaipeli : era sa lewe vuqa , a ra sa muri koya .
41002016	Ia ni ra sa raica ko ira na vunivola kei ira na Farisi ni sa kana vata ko koya kei ira sa kumuna nai vakacavacava kei ira na tamatai valavala ca , era sa kaya vei ira na nona tisaipeli . A cava sa kana vata ka gunu vata kina ko koya kei ira sa kumuna nai vakacavacava kei ira na tamatai valavala ca ?
41002017	Ia ni sa rogoca ko Jisu , sa kaya vei ira , Sa sega ni yaga na vuniwai vei ira sa bula vinaka , vei ira ga sa tauvi-mate : au sa sega ni lako mai meu kacivi ira sa yalododonu , ko ira ga nai valavala ca , me ra veivutuni .
41002018	A ra sa daulolo ko ira na tisaipeli i Joni kei na nodra tisaipeli na Farisi : a ra sa lako mai ka kaya vua , A cava sa lolo kina ko ira na tisaipeli i Joni kei na nodra tisaipeli na Farisi , ia na nomu tisaipeli era sa sega ni lolo ?
41002019	A sa kaya vei ira ko Jisu , Era sa lolo rawa li na weka ni tagane sa qai vakawati , ni sa tiko vata kei ira na tagane sa qai vakawati ? ni sa tiko ga kei ira na tagane sa qai vakawati , era sa sega ni lolo rawa .
41002020	Ia ena yaco mai na siga , ena kau tani kina vei ira na tagane sa qai vakawati ; ka ra na qai lolo e na gauna ko ya .
41002021	Ia sa sega na tamata sa cula vata na tiki ni sulu vou kei nai sulu madra : ke sa vakakina , ena dresuka na kena madra na tikina vou sa botani kina , a sa kadresu vakalevu kina .
41002022	Sa sega talega na tamata sa vakataloca na waini vou ki na tavaya kuli-ni-manumanu madra ; ke sa vakakina , ena vakacabotetaka na tavaya na waini vou , ka na dave yani na waini , ka rusa na tavaya ; e vinaka ga me vakataloca na waini vou ki na tavaya vou .
41002023	A sa lako ko koya e loma ni veiwere ni sila e na siga ni vakacecegu ; ia ni ra sa lako voli na nona tisaipeli , era doloka na veisola ni sila .
41002024	A sa kaya vua ko ira na Farisi , Raica , a cava era sa kitaka kina ko ira e na siga ni vakacecegu na ka e sega ni tara ?
41002025	Sa qai kaya vei ira ko koya , Dou sa sega beka ni wilika na ka sa kitaka ko Tevita , ni sa sega na kena , ka sa viakana , ko koya kei ira sa tiko vata kaya :
41002026	Ni sa curu ko koya ki na vale ni Kalou , e na gauna i Epaiaca na bete levu , a sa kania na madrai dauraici , oqori sa sega ni tara me lau kana , sa tara duaduaga vei ira na bete , a sa solia talega vei ira era sa tiko vata kaya ?
41002027	Sa kaya talega vei ira , Sa caka na siga ni vakacecegu e na vukudra na tamata , e sega ni caka na tamata e na vuku ni siga ni vakacecegu :
41002028	ia sa Turaga talega ni siga ni vakacecegu na Luve ni tamata .
41003001	A sa curu tale ko koya ki na vale ni lotu ; a sa tiko kina e dua na tamata sa malai na ligana .
41003002	A ra sa vakaraici koya , se na vakabulai koya e na siga ni vakacecegu , se segai ; me ra qai beitaki koya .
41003003	Sa qai kaya ko koya vua na tamata sa malai na ligana , Tu cake mai .
41003004	A sa tarogi ira , Sa tara beka me caka na ka vinaka e na siga ni vakacecegu , se me caka na ka ca ? me ia na veivakabulai , se na veivakamatei ? A ra sa galu ga .
41003005	Ia ni sa rai voli vakacudrucudru vei ira ko koya , ni sa rarawa na lomana e na vuku ni kaukauwa ni yalodra , sa kaya vua na tamata , Dodoka mai na ligamu . A sa dodoka yani : a sa vakabulai na ligana ka yaco me vaka na ligana kadua .
41003006	A ra sa lako yani na Farisi , ka bosei koya sara ko ira vata kei ira nai tokani i Eroti , se ra na vakamatei koya vakaevei .
41003007	A sa lako tani ko Jisu vaka ki wai kei ira vata kaya na nona tisaipeli : a ra sa lewe vuqa sara sa muri koya mai Kalili , kei Jutia ,
41003008	mai Jerusalemi talega , kei Itumia , kei na tai kadua ni Joritani ; ko ira talega e na veiyasana i Taia kei Saitoni , era lewe vuqa sara , ni ra sa rogoca na levu ni veika sa cakava ko koya , era sa lako mai vei koya .
41003009	A sa kaya ko koya vei ira na nona tisaipeli , me toka e dua na waqa lailai ko koya e na vukudra na lewe vuqa , de ra drigiti koya .
41003010	Ni ra sa lewe vuqa sa vakabula ko koya ; a ra sa drigiti koya kina me ra tarai koya , ko ira kecega era sa tauvi-mate .
41003011	O ira talega na yalo velavela , ni ra sa raici koya , era sa cuva sobu e matana , a ra sa qoqolou , ka kaya , O iko na Luve ni Kalou .
41003012	A sa vakarota matua vei ira ko koya , me ra kakua ni tukuni koya .
41003013	A sa cabe ki na ulu-ni-vanua , ka kacivi ira mai sa digitaka : a ra sa lako mai vua .
41003014	A ra sa lewe tinikarua sa lesia ko koya , me ra tiko vata kaya , ka me vakatalai ira ko koya me ra vunau ,
41003015	me tu talega vei ira na kaukauwa me ra vakasevi ira na tevoro :
41003016	A sa vakayacani Saimoni ko koya mei Pita :
41003017	kei Jemesa na luve i Sepete , kei Joni na taci i Jemesa , a sa vakayacani rau ko koya mei Poanaji , e kenai balebale , A luve ni kurukuru :
41003018	kei Adriu , kei Filipi , kei Pacolomiu , kei Maciu , kei Tomasi , kei Jemesa na luve i Alifio , kei Cateo , kei Saimoni e dua vei ira sa vakatokai Na gumatua ,
41003019	kei Jutasa Isikarioti , ko koya sa soli koya yani . A sa curu ko koya ki na dua na vale .
41003020	A ra sa lewe vuqa sa soqoni vata tale , a ra sa sega kina ni kania rawa na kedra .
41003021	Ia ni ratou sa rogoca ko iratou na wekana , eratou sa lako mai me ratou tauri koya : ni ratou sa kaya , Sa lialia ko koya .
41003022	Ia ko ira na vunivola ka lako sobu mai Jerusalemi , era sa kaya , Sa tiko vua ko Pielisipupi , a sa vakasevi ira na tevoro e na kaukauwa ni nodra turaga na tevoro .
41003023	A sa kacivi ira mai ko koya , ka kaya vei ira e na vosa vakatautauvata , E rawata vakaevei ko Setani me vakasevi Setani ?
41003024	Ia kevaka sa dua na matanitu sa veisei vakai koya , ena sega ni tu dei rawa na matanitu ko ya :
41003025	ia kevaka sa dua na vale sa veisei vakai koya , ena sega ni tu dei rawa na vale ko ya .
41003026	Ia kevaka sa ia ko Setani me veivala vakai koya , ka veisei , ena sega ni tu dei rawa , ena oti ga .
41003027	Sa sega na tamata me curuma rawa na vale ni qaqa , ka kovea na nonai yaya , kevaka sa sega mada ni vesuka na qaqa , ena qai kovea emuri na nonai yau .
41003028	Au sa kaya vakaidina vei kemudou , Sa rawa me bokoci laivi na nodrai valavala ca kecega na luve ni tamata , kei na nodra vosa ca kecega era sa vosavakacacataka kina na Kalou :
41003029	ia ko koya sa vosavakacacataka na Yalo Tabu ena sega tikoga ni bokoci na nonai valavala ca , ia sa tu vua na nona cala ka tawa mudu :
41003030	ni ra kaya , Sa dua na yalo velavela sa tu vua .
41003031	Sa qai lako mai ko iratou na tinana , kei na tacina , a ratou sa tu etautuba , ka talaki vua me lako mai .
41003032	Ia era sa lewe vuqa sa tiko vakavolivolita ; ka ra sa kaya vua , Raica , na tinamu kei iratou na tacimu eratou sa tu etautuba , eratou mai qarai iko .
41003033	A sa vosa vei ira , ka kaya , Ko cei na tinaqu se ko iratou na taciqu ?
41003034	A sa vakaraici ira era sa tiko vakavolivoliti koya , ka kaya , Raica na tinaqu kei ira na taciqu !
41003035	ko koya yadua ena muria na loma ni Kalou , sai koya oqo na taciqu , se na ganequ , se na tinaqu .
41004001	A sa ia tale ko koya me vakatavuvuli e matasawa : a sa lewe vuqa sara era sa soqoni vata vua , a sa vodoka kina na waqa ko koya , ka tiko sobu kina mai wai ; a ra sa tu kecega na lewe vuqa mai matasawa .
41004002	A sa vuqa na ka sa vakavulici ira kina ko koya e na vosa vakatautauvata , ka kaya vei ira e na nonai vakavuvuli :
41004003	Dou rogoca ; Sa dua na dauveikaburaki sa laki kabukaburaki :
41004004	a sa yaco , ni sa kabukaburaki lako , sa lutu eso e na tutu ni sala , a sa lako mai na manumanu vuka ka kania .
41004005	A sa lutu eso ki na vanua veivatu , sa sega ni levu kina na qele ; a sa tubu cake vakatotolo sara , ni sa sega ni vavaku na kena qele ;
41004006	ia ni sa cabe na siga , sa malai ; ia ni sa sega na wakana , sa raqosa sara .
41004007	A sa lutu eso ki na veiwa-vakavotona , a sa tubu cake na veiwa-vakavotona , ka vakaruguta , a sa sega kina ni vua .
41004008	A sa lutu eso ki na vanua vinaka , a sa vuavuai vinaka ka tubu cake me levu ; a sa vuai tolusagavulu eso , ka onosagavulu eso , ka drau eso .
41004009	A sa kaya vei ira ko koya , O koya sa vakadaligana me rogoca , me mani rogoca sara .
41004010	Ia ni sa tiko duaduaga ko koya , era sa tarogi koya e na vosa vakatautauvata ko ira na lewe tinikarua , kei ira era sa dautiko vata kaya .
41004011	A sa kaya vei ira ko koya , Sa soli vei kemudou mo dou kila na ka vuni ni matanitu ni Kalou : ia vei ira ga etaudaku , sa tukuni na ka kecega e na vosa vakatautauvata ;
41004012	me ra raica tiko , ka sega ni kila ; ka me ra rogoca tiko , ka lecava tu ; de dua na siga era saumaki mai kina , ka me bokoci na nodrai valavala ca .
41004013	Sa kaya talega vei ira , Dou sa sega li ni kila na vosa vakatautauvata oqo ? ia dou na kila rawa vakaevei na vosa vakatautauvata kecega ?
41004014	Sa kaburaka na vosa na dauveikaburaki .
41004015	Ia ko ira oqo era vaka na tutu ni sala , sa kaburaki kina na vosa ; ia ni ra sa rogoca oti , sa qai lako sara mai ko Setani , a sa kauta tani na vosa sa kaburaki e lomadra .
41004016	Ko ira talega oqo sa kaburaki ki na vanua veivatu : era rogoca na vosa , ka vakabauta sara e na reki ;
41004017	ia ka sega ga na wakana e lomadra , a ra sa tu dede vakalailai ga : ia ni sa tubu emuri na rarawa se na veivakacacani e na vuku ni vosa , era sa tarabe sara .
41004018	Ia ko ira oqo sa kaburaki ki na veiwa-vakavotona : ko ira oqo era sa rogoca na vosa ;
41004019	ia na lomaocaoca e na vuku ni vuravura oqo , kei nai yau e dauveivakaisini , kei na daugadreva na ka tani eso sa curu kina ka vakaruguta na vosa , a sa sega kina ni vua .
41004020	Ia ko ira oqo sa kaburaki ki na vanua vinaka : era sa rogoca na vosa , ka vakabauta , ka vua , sa vuai tolusagavulu eso , ka onosagavulu eso , ka drau eso .
41004021	Sa kaya talega vei ira ko koya , Sa dua beka na cina sa kau mai , me viritoka e ruku ni vakarau ni sila , se ruku ni mocemoce ? e sega beka ni viritoka e na kenai tutu ga ?
41004022	Ni sa sega na ka e tabogo , me na sega ni vakarairaitaki mai ; se na ka sa vuni , me na sega ni vakavotui .
41004023	Kevaka e dua e vakadaligana me rogoca , me mani rogoca sara .
41004024	Sa kaya talega vei ira , Dou qarauni kemudou e na ka dou rogoca ; ai vakarau dou na vakarautaka , ena vakarautaki tale vei kemudou : ena soli vakalevu talega vei kemudou .
41004025	Ni sa tu vua na tamata e dua na ka , ena qai soli vua ; ia ke sa sega ni tu vua na tamata e dua na ka , ena qai kau tani mai vua na ka sa tu vua .
41004026	Sa kaya talega ko koya , Sa tautauvata na matanitu ni Kalou , kei na tamata sa laki kaburaka na sila ki na qele ;
41004027	a sa moce ka tu cake , e na bogi kei na siga , a sa rovu na sila ka tubu cake , a sa sega ni kila ko koya na kenai valavala .
41004028	Ni sa vua vakai koya ga na qele ; sa liu mada na buroro , sa tarava na sola , a sa qai muri na vuana e matua e na sola .
41004029	Ia ni sa matua mai na vuana , sa qai vakacuruma ko koya nai sele takelo , ni sa cava na yabaki .
41004030	A sa kaya ko koya , Tou na vakatautauvatataka na matanitu ni Kalou kei na cava ? se cava na ka vakaibalebale me da vakatautauvatataka kina ?
41004031	Sa vaka e dua na sore ni musita , o koya ni sa tei e na qele , sa lailai sobu vei ira kecega na sore ni kau e na qele :
41004032	ia ni sa tei , sa tubu cake , a sa yaco me levu cake vei ira kecega na kau lalai , a sa vakatabana vakaidina , a sa ro rawa na manumanu vuka e na kena rurugu .
41004033	A sa vuqa na vosa vakatautauvata vakaoqo sa tukuna kina ko koya na vosa vei ira , me vaka era sa rogoca rawa .
41004034	A sa sega ni vosa walega vei ira , sa vosa vakatautauvata tikoga ; a sa vakatakila nai balebale ni ka kecega vei ira na nona tisaipeli , ni ra sa tiko vakai ira .
41004035	Ia e na siga ko ya , ni sa yakavi mai , sa kaya vei ira ko koya , Me da lako yani ki tai kadua .
41004036	Ia ni ra sa laivi ira mada na lewe vuqa , era sa qai kauti koya sara vaka ga ko ya e na waqa . Ka so tale na waqa lalai era sa lako vata kaya .
41004037	A sa tubu e dua na cagi levu sara , a sa seva na waqa na biau , a sa qai luvu kina .
41004038	A sa tiko ko koya e na mua emuri , a sa moce e nai lokoloko ; a ra sa vakayadrata , ka kaya vua , Vakavuvuli , ko sa wele beka ga ni da sa mate ?
41004039	A sa tu cake ko koya , ka vunauca na cagi , a sa kaya ki na wasawasa , Mo cegu , mo maravu mai . A sa ruru na cagi , a sa maravu levu mai .
41004040	A sa kaya vei ira ko koya , Dou sa rere e na vuku ni cava ? e vakaevei ni sa sega na nomudou vakabauta ?
41004041	A ra sa rere vakalevu , a ra sa veikayaka vakai ira , O cei beka oqo , ni sa talairawarawa vua na cagi kei na wasawasa ?
41005001	A ra sa yaco ki tai kadua , ki na nodra vanua na kai Katara .
41005002	Ia ni sa sobu mai waqa ko koya , sa sota sara kaya e dua na tamata mai na veibulubulu , sa curumi koya e dua na yalo velavela ;
41005003	a sa dautiko e na veibulubulu ko koya ; a sa sega e dua na tamata sa vesuka rawa , sa sega ga e na sinucodo :
41005004	ni sa vesu vakavuqa e nai vesu kei na sinucodo , a sa musulaka tani na sinucodo , a sa drutilaka nai vesu : a sa sega e dua sa vakamanoataka rawa .
41005005	A sa tiko vakadua , e na bogi kei na siga , e na veiulu-ni-vanua , kei na veibulubulu , a sa dauqoqolou , ka dautava na yagona e na veivatu .
41005006	Ia ni sa raici Jisu ni sa vakayawa tu , sa cici yani ka cuva vua ,
41005007	a sa kaci e na domo levu , ka kaya , A cava vei kedaru , i Jisu na Luve ni Kalou cecere sara ? au vakarota vei iko e na yaca ni Kalou , mo kakua ni vakararawataki au .
41005008	Ni sa kaya oti vua ko koya , Ko iko na yalo velavela , mo lako tani vua na tamata :
41005009	sa tarogi koya talega , Ko cei na yacamu ? A sa vosa ko koya , ka kaya , A yacaqu ko Vavakoso , ni keimami sa lewe vuqa .
41005010	A sa masuti koya vakalevu ko koya , me kakua ni vakatalai ira tani e na vanua ko ya .
41005011	A sa dua maikea na qele-ni-vuaka levu sa kana voli e baba ni ulu-ni-vanua .
41005012	A ra sa masuti koya ko ira kecega na tevoro , ka kaya , Vakatalai keimami kivei ira na vuaka , me keimami curumi ira .
41005013	A sa vakatara ko Jisu . A ra sa qai lako tani na yalo velavela , ka curumi ira na vuaka : a ra sa cici sara na qele ni vuaka e na baba ki na wasawasa , era sa rua beka na udolu ; a ra sa ora kina .
41005014	Ia ko ira sa vakani ira na vuaka era sa dro , ka laki tukuna e na koro kei na veiyasana ki vanua . A ra sa lako yani me ra raica na ka sa caka .
41005015	A ra sa yaco vei Jisu , ka raici koya ka curuma ko ira na tevoro , ko koya ka tu vua nai Vavakoso , ni sa qai tiko , ka vakaisulu , ka yalomatua : a ra sa rere .
41005016	Ia ko ira era raica , era sa tukuna vei ira na ka sa yaco vua ka curumi koya ko ira na tevoro , vei ira talega na vuaka .
41005017	A ra sa vakamasuti koya me lako tani e nodra vanua .
41005018	Ia ni sa vodo ki waqa ko koya , sa masuti koya ko koya ka curuma eliu ko ira na tevoro me mai tiko kaya .
41005019	A sa sega ni vinakata ko Jisu , ka sa kaya ga vua , Mo lako ki na nomudou , vei ira na wekamu , ka tukuna vei ira na levu ni veika sa cakava vei iko na Turaga , ka ni sa lomani iko .
41005020	A sa lako ka sa tukuna voli mai Tikapoli na kena levu ni veika sa cakava vua ko Jisu : a ra sa kurabui kecega .
41005021	Ia ni sa lesu tale ko Jisu e na waqa ki tai kadua , era sa lewe vuqa sara sa soqoni vata vei koya : a sa tiko e matasawa ko koya .
41005022	Ka raica , sa lako mai e dua na turaga ni vale ni lotu , ko Jairo na yacana ; ia ni sa raici koya , sa cuva sobu ki na yavana ,
41005023	a sa vakamasuta vakalevu , ka kaya , Na luvequ-yalewa lailai sa voleka sara ni mate : mo ni lako mai mo ni tabaki koya e na ligamuni , me vakabulai kina ; ena qai bula ko koya .
41005024	A sa lako vata kaya ko koya , a ra sa lewe vuqa sara sa muri koya , ka drigita .
41005025	A sa dua na yalewa , sa turidrabalavu ka yabaki tinikarua ,
41005026	a sa levu na ka sa vosota vei ira na vuniwai era le vuqa , a sa vakayalia kina na nonai yau kecega , a sa sega ni bula , ia sa levu cake tiko na nona mate ,
41005027	ni sa rogoca nai tukutuku kei Jisu , sa lako vata mai kei ira na lewe vuqa , ki dakuna , ka tara na nonai sulu .
41005028	Ni sa kaya ko koya , Kevaka kau na tara ga na nonai sulu , au na vakabulai .
41005029	A sa mudu vakasauri nai davedave ni nona dra ; a sa kila e na yagona sa bula mai na mate ca ko ya .
41005030	A sa kila sara ko Jisu e lomana ni sa lako tani vua na kaukauwa , a sa vuki e na maliwa ni lewe vuqa , ka kaya , O cei sa tara na noqui sulu ?
41005031	A ra sa kaya vua ko ira na nona tisaipeli , O ni sa raica era sa drigiti kemuni na lewe vuqa , ia ko ni sa taroga , O cei sa tarai au ?
41005032	Sa qai rai voli yani ko koya , me kunei koya ka cakava na ka ko ya .
41005033	A sa rere na yalewa , ka sautaninini , ni sa kila na ka sa caka vua , a sa lako mai ka cuva sobu e matana , ka tukuna kecega vua na kena dina .
41005034	A sa kaya vua ko koya , Na luvequ-yalewa , sa vakabulai iko na nomu vakabauta ; mo lako e na vakacegu , ka mo bula mai na nomu mate ca .
41005035	Ni sa vosa tiko ko koya , sa lako mai eso mai na vale nei koya na turaga ni vale ni lotu , era kaya , Sa mate na luvemu-yalewa , ko sa vakaoca tale nai Vakavuvuli e na vuku ni cava ?
41005036	Ia ni sa rogoca ko Jisu na vosa era kaya , sa kaya sara vua na turaga ni vale ni lotu , Kakua ni yalo lailai , vakadinata ga .
41005037	A sa sega ni laiva e dua me muri koya , ko iratou ga ko Pita , kei Jemesa , kei Joni na taci i Jemesa .
41005038	A sa yaco ko koya ki na vale ni turaga ni vale ni lotu , a sa raica na nodra tagiyaso , era sa tagi ka qoqolou vakalevu .
41005039	Ia ni sa curu ko koya , sa kaya vei ira , Dou sa tagiyaso ka tagi e na vuku ni cava ? sa sega ni ciba na goneyalewa , sa moce ga .
41005040	A ra sa dredrevaki koya . Ia ni sa vakatalai ira kece ki tautuba , sa kauti rau na tama ni goneyalewa kei na tinana , kei iratou sa tiko vata kaya , ka curu ki na tikina sa davo kina na goneyalewa .
41005041	A sa taura na liga ni goneyalewa ko koya , ka kaya vua , Talica kumi ; a kenai balebale , Goneyalewa , au sa kaya vei iko , tu cake mai .
41005042	A sa tu cake sara na goneyalewa , ka lako voli ; ni sa tinikarua na nona yabaki . A ra sa kurabui vakalevu sara .
41005043	A sa vakarota matua vei ira ko koya , me kakua ni kila na ka oqo e dua na tamata : a sa kaya me soli vua na goneyalewa e dua na kena .
41006001	Sa qai lako tani maikeri ko koya , ka lako ki na nona vanua ; a sa muri koya ko ira na nona tisaipeli .
41006002	Ia ni sa yaco na siga ni vakacecegu , sa vakatekivu ko koya me vakatavuvuli e na vale ni lotu : a ra lewe vuqa ni ra sa rogoca era sa kurabui , ka kaya , Sa rawata mai vei ko koya oqo na veika oqo ? se na vuku cava oqo sa soli vua , me sa caka kina e na ligana na veika-mana vakaoqo ?
41006003	sa sega li ni matai ko koya oqo , a luve i Meri , kei na tuaka i Jemesa , kei Josese , kei Juta , kei Saimoni ? kei na ganena , eratou sa sega li ni tiko vata kei keda ? A ra sa tarabe e na vukuna .
41006004	A sa kaya vei ira ko Jisu , Sa vakarokorokotaki na parofita e na vanua tani , e na nona vanua duaduaga e segai , se vei ira na kai nona , se e na nona vale .
41006005	A sa sega ni cakava rawa maikea e dua na cakacaka mana , sa tabaki ira walega e na ligana e lewe vica sa tauvi-mate , ka vakabula .
41006006	A sa kurabui ko koya e na vuku ni nodra sega ni vakabauta . A sa lako voli ki na veikoro lalai , ka vakatavuvuli .
41006007	A sa kacivi ira mai na lewe tinikarua ko koya , ka vakatekivu me talai ira me ra lako yarua ; a sa solia vei ira na kaukauwa me ra rawai ira na yalo velavela .
41006008	A sa vakarota vei ira me ra kakua ni kauta e dua na ka e na gau-ni-sala , ai titoko walega ; me kakua na taga ni vaqa , se na madrai , se nai lavo e na taga :
41006009	ia me ra vakaivava e nai vava vakatakele ga ; ka me ra kakua ni vakaisulu e nai curucuru e rua .
41006010	A sa kaya vei ira ko koya , Ni dou sa curu ki na dua na vale e na dua na yasana , dou tiko ga kina ka yacova na nomudou lako tani mai na tikina ko ya .
41006011	Ia ko ira kecega sa sega ni vakacegui kemudou , se rogoci kemudou , ni dou sa lako tani e na yasana ko ya , dou kuretaka laivi na kuvu-ni-soso mai na yavamudou , mei vakatakilakila vei ira . Au sa kaya vakaidina vei kemudou , Ena ca vakalailai ko Sotoma kei Komora e na siga ni lewa , ena ca vakalevu na koro ko ya .
41006012	A ra sa lako yani , ka dauvunau me veivutuni na tamata .
41006013	A sa lewe vuqa na tevoro era sa vakaseva tani ; a ra sa lewe vuqa sa tauvi-mate era sa walia e na waiwai , ka vakabula .
41006014	A sa rogoca ko Eroti na tui ; ni sa kuruvaki na yacana : a sa kaya , Sa tu cake tale mai na mate ko Joni na dauveipapitaiso ; o koya ga sa cakava kina ko koya na kaukauwa mana oqo .
41006015	Era sa kaya eso tani , Oqo ko Ilaija . A ra sa kaya eso tani , Sa dua na parofita , se sa vaka e dua vei ira na parofita .
41006016	Ia ni sa rogoca ko Eroti , sa kaya , Ko Joni ga oqo , ko koya kau a tamusuka na uluna ; sa tu cake tale mai na mate ko koya .
41006017	Ni sa talaki eliu ko Eroti , ka tauri Joni , ka vesuka e na vale ni veivesu , e na vuku i Erotiasa na wati i Filipi na tacina ; ni rau sa veiwatini kaya .
41006018	Ni sa kaya vei Eroti ko Joni , Sa sega ni tara mo drau veiwatini kei na wati ni tacimu .
41006019	A sa cati koya kina ko Erotiasa , a sa vinakata me vakamatea ; ia ka sega ni rawata :
41006020	ni sa rerevaki Joni ko Eroti , ni sa kila sa tamata yalododonu ka yalosavasava ka sa vakarurugi koya ; Ia ni sa rogoci koya , sa vuqa na ka sa kitaka ko koya , a sa vinakata me rogoci koya .
41006021	Ia ni sa yaco e dua na siga sa yaga kina , a siga ni sucu i Eroti , sa cakava ko koya na kedra magiti na turaga ni vanua , kei na turaga ni valu , kei ira na qase ni Kalili ;
41006022	ia ni sa curu na yalewa na luve i Erotiasa , ka meke , a sa vinakata ko Eroti kei ira era sa kana vata kaya , sa qai kaya na tui vua na goneyalewa , Kerea vei au na ka ko sa vinakata , kau na solia vei iko .
41006023	A sa bubului vua , A ka ko na kerea vei au , au na solia vei iko , kevaka kau na wasea rua kina na noqu matanitu .
41006024	A sa curu yani ko koya , ka tarogi tinana , A cava meu kerea ? A sa kaya ko koya , Na ulu i Joni na dauveipapitaiso .
41006025	A sa curu kusarawa tale vua na tui ko koya , ka masuta , ka kaya , Au sa vinakata mo ni solia mada mai vei au na ulu i Joni na dauveipapitaiso e na dua na dari .
41006026	A sa rarawa vakalevu sara na tui ; ia e na vuku ni nona bubului , kei na vukudra talega era sa tiko kaya , sa sega ni via bureitaka vua .
41006027	A sa tala sara na tui e dua vei ira na sotia i vakatawa , a sa kaya me kau mai na uluna : a sa lako ka tamusuka na uluna e na vale ni veivesu ,
41006028	ka kauta mai na uluna e na dua na dari , ka solia vua na goneyalewa : a sa solia na goneyalewa vei tinana .
41006029	Ia ni ra sa rogoca ko iratou na nona tisaipeli , eratou sa lako mai ka kauta na yagona , ka buluta .
41006030	A ra sa soqoni vata vei Jisu ko ira nai apositolo , ka tukuna vua na ka kecega , a ka era sa cakava , kei na ka talega era sa vakavuvulitaka .
41006031	A sa kaya vei ira ko koya , Dou lako mai ka vakatikitiki ki na dua na vanua lala , ka mo dou vakacegu mada vakalailai : ni ra sa lewe vuqa era lako mai ka lako yani , a ra sa sega kina ni lalaga me ra kana .
41006032	A ra sa vodoka na waqa , ka lako vakatikitiki tani ki na dua na vanua lala .
41006033	Ia ko ira na lewe vuqa era sa raica ni ra sa lako yani , a ra sa lewe vuqa sa kilai ira , a ra sa cici e vanua mai na veikoro kece , ka siviti ira .
41006034	A sa lako mai ko Jisu , ka raici ira era sa lewe vuqa sara , a sa lomani ira , ni ra sa vaka na sipi sa sega na nodrai vakatawa : a sa vakatekivu me vakatavulici ira e na ka e vuqa .
41006035	Ia ni sa kala na siga , sa lako maivei koya ko ira na nona tisaipeli , ka kaya , Oqo na vanua lala , a sa kala na siga :
41006036	mo vakatalai ira yani mada , me ra lako ki na veiyasana kei na veikoro lalai , sa vakavolivoliti keda , me ra volia na kedra madrai : ni sa sega na ka vei ira me ra kania .
41006037	A sa vosa ko koya , ka kaya vei ira , Dou solia vei ira me ra kana . Era sa qai kaya vua , Me keitou laki volia beka na madrai , e na pene e rua na drau , ka solia vei ira me ra kania ?
41006038	A sa kaya vei ira ko koya , E vica nai buli madrai sa tu vei kemudou ? dou laki raica . Ia ni ra kila , era sa kaya , E lima , ka rua na ika .
41006039	A sa kaya ko koya me ra tiko sobu kecega vakaivavakoso , e na co drokadroka .
41006040	A ra sa tiko sobu , era sa yatuni , sa yayadrau se yayalimasagavulu .
41006041	Ia ni sa taura ko koya nai buli madrai e lima kei na ika e rua , sa ta cake ki lomalagi , ka lotutaka , ka dovia na veibuli madrai , ka solia vei ira na nona tisaipeli me ra tauca e matadra na tamata ; a sa vota ko koya na ika e rua vei ira kecega .
41006042	A ra sa kana kecega , a ra sa mamau .
41006043	A ra sa tomitomika vata na madrai sa vo , kei na ika talega , a sa tinikarua nai su sa sinai kina .
41006044	Ia ko ira era sa kania na veibuli madrai era lewe lima beka na udolu na tagane .
41006045	Sa qai vakarota sara ko koya vei ira na nona tisaipeli me ra vodoka na waqa , ka me ra liu ki tai kadua ki Peciseita , me sa vakatalai ira mada yani na lewe vuqa ko koya .
41006046	Ia ni sa vakatalai ira oti , sa lako ko koya ki na ulu-ni-vanua , me masu .
41006047	Ia ni sa yakavi mai , sa tiko na waqa e loma ni wai , a sa tiko duaduaga ko koya e vanua .
41006048	A sa raici ira ni ra sa oca e na voce ; ni sa cagi ca : ia ni sa yaco mada nai kava ni wase ni bogi , sa qai lako vei ira ko koya , sa lako voli e dela ni wai ; a sa lako ka vaka me sivi ira .
41006049	Ia ni ra sa raica ni sa lako voli ko koya e dela ni wai , era sa nanuma sa dua na yalo , a ra sa qoqolou :
41006050	ni ra sa raici koya kecega , a ra sa kidroa . A sa vosa sara vei ira ko koya , ka kaya vei ira , Dou vakacegu : sai au ga ; dou kakua ni rere .
41006051	A sa cabe vei ira ki waqa , a sa ruru na cagi : a ra sa kidacala vakalevu sara e lomadra , ka kurabui :
41006052	ni ra sa sega ni vakasamataka na veibuli madrai ; ni sa kaukauwa na lomadra .
41006053	Ia ni ra sa lako ki tai kadua , era sa yaco ki na nodra vanua na kai Kenisareti , a ra sa udu ki matasawa .
41006054	Ia ni ra sa sobu mai waqa , era sa kilai koya sara ,
41006055	ka cici ki na veiyasana kece sa vakavolivolita , a ra sa vakatekivu me colati ira e nai mocemoce era sa tauvi-mate , ki na yasana era rogoca sa tiko kina ko koya .
41006056	Ia na yasana kece sa lako kina ko koya , se na veikoro lalai , se na veikoro lelevu , se vanua , era sa vakotori ira sa tauvi-mate e na veisala , ka masuti koya me ra bau tara walega na tutu ni nonai sulu : ia ko ira kecega sa tara , era sa vakabulai .
41007001	Sa qai soqoni vata vua ko ira na Farisi , kei na vunivola eso , era sa lako mai Jerusalemi .
41007002	Ia ni ra sa raica na nona tisaipeli eso era kana ni sa dukadukali na ligadra , ka ni sa sega ni vuluvulu mada , era sa vakaucacataka .
41007003	Ia ko ira na Farisi , kei ira kecega na kai Jutia , era sa sega ni kana ni ra sa sega ni vuluvulu vakavinaka mada , ni ra sa vakabauta na nodrai vakavuvuli na qase .
41007004	Ia ni ra sa tale mai na veivoli , era sa vuluvulu mada , a ra sa qai kana . A sa vuqa tale na ka tani era sa vakabauta me ra muria , na dere bilo ni gunu , kei na bilo i vakarau , kei na bilo parasa , kei nai tikotiko .
41007005	Sa qai tarogi koya ko ira na Farisi , kei ira na vunivola , Ena cava era sa sega ni muria na nodrai vakavuvuli na qase ko ira na nomu tisaipeli , ni ra sa kana ka sega mada ni vuluvulu ?
41007006	A sa vosa ko koya , ka kaya vei ira , Sa tukuni kemudou vinaka eliu ko Aisea , koi kemudou na dauveivakaisini , me vaka sa volai , Ko ira na tamata oqo , era sa vakarokorokotaki au e na belenigusudra , Ia na yalodra sa yawa tani vei au ;
41007007	A sa sega ni yaga na nodra masuti au , Ni ra sa vakatavuvulitaka na vunau ni tamata mei vakavuvuli .
41007008	Ni dou sa biuta tani na vunau ni Kalou , ka vakabauta nai vakavuvuli ni tamata .
41007009	A sa kaya vei ira ko koya , Sa dina sara ni dou biuta na vunau ni Kalou , mo dou vakabauta na nomudoui vakavuvuli .
41007010	Ni sa kaya ko Mosese , Vakarokoroko vei rau na tamamu kei na tinamu ; ia , Ko koya sa vosavakacacataka na tamana se na tinana , me sa vakamatei .
41007011	Ia dou sa kaya , Kevaka sa dua na tamata ena kaya vei tamana se tinana , Sa Koripani a kenai balebale , Sa tabu me nei koya na Kalou na noqu ka sa yaga vei iko ;
41007012	dou sa qai tarova me kakua ni cakava e dua na ka me yaga vua na tamana se na tinana :
41007013	dou sa vakatawayagataka kina na vunau ni Kalou e na nomudoui vakavuvuli dou sa dauvakatavulica : a sa vuqa na ka vakaoqo dou sa kitaka .
41007014	Ia ni sa kacivi ira kecega mai na lewe vuqa ko koya , sa kaya vei ira , Dou rogoci au koi kemudou kecega , ka mo dou kila :
41007015	Sa sega na ka e taudaku ni tamata , ni sa curuma sa vakadukadukalitaka rawa ; ia na veika sa curu yani mai vua , oqori ga sa vakadukadukalitaka na tamata .
41007016	Kevaka e dua na tamata sa vakadaligana me rogoca , me mani rogoca sara .
41007017	Ia ni sa laivi ira na lewe vuqa ko koya , ka curu ki vale , sa tarogi koya ko ira na nona tisaipeli e na vuku ni vosa vakatautauvata .
41007018	A sa kaya vei ira ko koya , Oi kemudou talega , dou sa sega ni kila rawa oqo , ne ? Dou sa sega beka ni kila , na ka kecega etaudaku sa curuma na tamata , sa sega ni vakadukadukalitaka rawa ;
41007019	ni sa sega ni curu dina ki na yalona , ki ketena walega , a sa qai lako tani ki nai benubenu , a sa caka kina me savasava na kakana kecega ?
41007020	Sa kaya talega ko koya , A ka sa curu yani mai na tamata , oqori ga sa vakadukadukalitaka na tamata .
41007021	Ni sa curu yani mai loma , mai na yalodra na tamata , na nanuma ca , na dauyalewa , na daudara , na daulaba ,
41007022	na daubutako , na daukocokoco , nai valavala ca , na dauveivakaisini , na daugagano , na mata ca , na vosa vakacaca , na viavialevu , na lialia :
41007023	a ka ca kecega oqo sa curu yani mai loma , a sa vakadukadukalitaka na tamata .
41007024	Sa qai cavu tu ko koya , ka lako tani maikeri vaka ki na veiyasana i Taia kei Saitoni , a sa curu ki na dua na vale , ka sega ni vinakata me dua na tamata me kila : ia sa sega ni vuni rawa ko koya .
41007025	Ni sa dua na yalewa ka curuma na luvena sa goneyalewa e dua na yalo velavela , sa rogoca na kenai tukutuku , a sa lako mai ka cuva ki na yavana :
41007026	a yalewa mai na dua na matanitu tani , a yalewa ni Sairo-finisia ; a sa masuti koya me vakaseva tani na tevoro mai na luvena-yalewa .
41007027	A sa kaya vua ko Jisu , Me ra mamau mada ko ira na gone ; ni sa sega ni vinaka me kau na kedra na gone , ka biuta vei ira na koli .
41007028	A sa vosa na yalewa , ka kaya vua , E dina ga , Turaga ; ia ko ira na koli e ruku ni tepeli era kania na meme ni kedra na gone .
41007029	Sa qai kaya vua ko koya , E na vuku ni vosa oqo , mo lako ga ; sa lako tani mai na luvemu-yalewa na tevoro .
41007030	Ia ni sa yaco ki nona vale , sa kunea ni sa lako tani na tevoro , a sa davo e nai mocemoce na luvena-yalewa .
41007031	A sa lesu tale ko koya mai na veiyasana i Taia kei Saitoni , a sa lako e loma ni vanua vaka-Tikapoli , ki na wai mai Kalili .
41007032	A ra sa kauta mai vei koya e dua sa didivara , a sa kaka ; a ra sa masuti koya me tabaka e na ligana .
41007033	A sa kauti koya vakatikitiki maivei ira na lewe vuqa , a sa daramaka na nonai qaqalo ki na daligana ruarua ni tamata , ka kasivi , ka tara na yamena ;
41007034	sa qai ta cake ki lomalagi , ka vutugu , ka kaya vua , Efaca , a kenai balebale , Mo rogo mada .
41007035	A sa qai rogo na daligana ruarua , a sa sereki na wa ni yamena , ka sa vosa macala mai .
41007036	Sa qai vakarota vei ira ko koya , me ra kakua ni tukuna vua e dua na tamata : ia ni sa vakarota vakalevu vei ira ko koya , era sa dautukuna vakalevu sara kina ;
41007037	ka sa kurabui vakalevu sara ko ira , ka kaya , Sa cakava vakavinaka na ka kecega ko koya ; sa kitaki ira na didivara me ra rogo , kei ira talega na galu me ra vosa .
41008001	Ena gauna ko ya ni ra sa lewe vuqa sara , ka sega na kedra , sa kacivi ira mai na nona tisaipeli ko Jisu , ka kaya vei ira ,
41008002	Au sa lomani ira na lewe vuqa , ni sa qai bogi tolu era sa tiko ga vei au , a sa sega na kedra ;
41008003	ia kevaka kau vakatalai ira tani ki na nodra veivale ka ra sega mada ni kana , era na malumalumu e gau-ni-sala ; ni sa so vei ira era sa lako vakayawa mai .
41008004	Sa qai kaya vua ko ira na nona tisaipeli , Ena rawa maivei na madrai me ra mamau kina ko ira e na lekutu oqo ?
41008005	A sa tarogi ira ko koya , E vica nai buli madrai sa tu vei kemudou ? A ra sa kaya , E vitu .
41008006	A sa kaya ko koya vei ira na lewe vuqa me ra tiko sobu e na qele ; a sa taura nai buli madrai e vitu , ka vakavinavinaka , ka dovia , ka solia vei ira na tisaipeli me ra tauca e matadra ; a ra sa tauca e matadra na lewe vuqa .
41008007	E vica talega na ika lalai sa tu vei ira ; a sa lotutaka ko koya , ka kaya me ra tauca e matadra .
41008008	A ra sa kana , a ra sa mamau ; a ra sa tomitomika na vo ni ka sa dovi , a sa vitu na sova sa sinai kina .
41008009	Ia ko ira era sa kana era sa lewe va beka na udolu : a sa qai vakatalai ira yani ko koya .
41008010	A sa vodoka sara na waqa ko koya kei ira vata kaya na nona tisaipeli , ka lako ki na yasayasa vaka-Talimanuca .
41008011	A ra sa lako mai ko ira na Farisi , ka vakatekivu me ra veileti kaya , a ra sa taroga vua e dua nai vakatakilakila mai lomalagi , era vakatovolei koya .
41008012	A sa vutugu sara ko koya e na vu ni yalona , ka kaya , A cava era sa vakasaqara kina e dua nai vakatakilakila ko ira nai tabatamata oqo ? au sa kaya vakaidina vei kemudou , Ena sega sara ni soli e dua nai vakatakilakila ki nai tabatamata oqo .
41008013	A sa biuti ira , ka vodoka tale na waqa , ka lako yani ki tai kadua .
41008014	Ia era sa guilecava me ra kauta na madrai , a sa sega ga ni tu vei ira e na waqa , e dua bauga nai buli .
41008015	A sa vakarota vei ira ko koya , ka kaya , Dou raica , dou qarauni kemudou mai na nodra leveni na Farisi , kei na leveni nei Eroti .
41008016	A ra sa qai veivosakitaka vakai ira , ka kaya , Sa ka beka ni sa sega vei keda na madrai .
41008017	Ia ni sa kila ko Jisu , sa kaya vei ira , A cava dou sa veivosaki kina , ni sa sega vei kemudou na madrai ? dou sa sega beka ni kila rawa , se vakasama ? sa kaukauwa tiko beka na yalomudou ?
41008018	dou sa vakamatana , ka sega beka ni rai rawa ? ka vakadaligana , ka sega beka ni rogoca rawa ? se dou sa sega beka ni nanuma ?
41008019	Niu sa dovia nai buli madrai e lima vei ira na lewe lima na udolu , e vica nai su dou a vakatawa e na kena vo ? A ra sa kaya , E tinikarua .
41008020	Ia ni sa vitu vei ira na lewe va na udolu , e vica na sova dou a vakatawa e na kena vo ? A ra sa kaya , E vitu .
41008021	A sa kaya vei ira ko koya , E vakaevei ni dou sa sega ni kila rawa ?
41008022	A ra sa yaco ki Peciseita . A ra sa kauta mai vei koya e dua na mataboko , a ra sa masuti koya me tara .
41008023	A sa taura na liga ni mataboko ko koya , ka tubera ki nai bili ni koro ; ia ni sa qai kasivita na matana ruarua , ka tabaka e na ligana , sa taroga se sa raica e dua na ka se segai .
41008024	A sa rai cake , ka kaya , Au sa raica na tamata era vaka na kau , ka ra sa lako voli .
41008025	A sa tabaka tale na matana ko koya e na ligana , ka kaya , me rai cake : a sa qai vakabulai sara , a sa raica vakavinaka na ka kecega .
41008026	A sa vakatalai koya ko koya ki na nona vale , ka kaya , Kakua ni ko lako tale ki na koro .
41008027	A sa lako yani ko Jisu , kei ira na nona tisaipeli , ki na veikoro kei Sisaria-Filipai : a sa tarogi ira na nona tisaipeli e na gau-ni-sala , ka kaya vei ira , Era sa kaya na tamata se ko cei koi au ?
41008028	A ra sa kaya , Ko Joni na dauveipapitaiso : ia ka so , Ko Ilaija : ia ka so tale , E dua vei ira na parofita .
41008029	A sa kaya vei ira , Ia dou sa kaya se ko cei koi au ? Sa qai vosa ko Pita , ka kaya vua , Koi kemuni na Karisito .
41008030	A sa vakaroti ira matua me ra kakua ni tukuni koya vua e dua .
41008031	A sa vakatekivu me vakavulici ira , ni sa kilikili kaya na Luve ni tamata me vosota na ka e vuqa , me ra biuti koya talega ko ira na qase , kei ira na bete levu , kei ira na vunivola , ka me vakamatei , ka qai tucake-take e na i katolu ni siga .
41008032	A sa tukuna vakamacala na vosa ko ya ko koya . A sa kauti koya ko Pita , ka vakatekivu me vunauca .
41008033	Ia ni sa vuki mai ko koya , ka vakaraici ira na nona tisaipeli , sa vunauci Pita , ka kaya , Lako tani ki dakuqu , Setani ; ni ko sa sega ni vakananuma na ka ni Kalou , na ka ga ni tamata .
41008034	Ia ni sa qai kacivi ira mai na lewe vuqa kei ira talega na nona tisaipeli , sa kaya vei ira , O koya yadua sa via muri au , me kakua ni muria na lomana , me colata ga na nona kauveilatai , ka muri au .
41008035	Ia ko koya yadua sa via maroroya na nona bula , ena vakayalia ; ia ko koya yadua ena vakayalia na nona bula e na vukuqu kei nai tukutuku-vinaka , ena maroroya .
41008036	Ia ka cava na kena yaga vua na tamata , kevaka e rawati vuravura kece , ka vakayalia na yalona ?
41008037	se cava ena solia na tamata mei sau ni yalona ?
41008038	Ia ko koya ena maduataki au kei na noqu vosa e nai tabatamata oqo e dauyalewa ka ca ; ena maduataki koya na Luve ni tamata , ni sa lako mai ko koya e nai ukuuku nei Tamana kei ira vata kaya na agilose yalosavasava .
41009001	Sa kaya talega vei ira ko koya , Au sa kaya vakaidina vei kemudou , Sa tu eke eso , era na sega sara ni mate , era na raica mada na matanitu ni Kalou ni sa yaco vakaukauwa mai .
41009002	Sa bogi ono , sa qai kauti Pita , kei Jemesa , kei Joni , ko Jisu , a sa kauti iratou vakatikitiki ki na dua na ulu-ni-vanua cecere , ko iratou vakai iratou ga ; a sa matalia na yagona e matadratou .
41009003	A sa lumilumisa mai na nonai sulu , sa vulavula sara me vaka na uca-vulavula ; sa sega na dausavai sulu e vuravura e vakavulavulataka rawa me vakakina .
41009004	A sa rairai vei iratou ko Ilaija kei Mosese : a ratou sa veivosaki kei Jisu .
41009005	A sa vosa ko Pita , ka kaya vei Jisu , Vakavuvuli , sa vinaka na nodatou tiko eke ; ia me keitou tara mada na vale vakacevaceva e tolu : e dua me nomuni , ka dua me nei Mosese , ka dua me nei Ilaija .
41009006	Ni sa sega ni kila na ka me kaya ; ni ratou sa rere vakalevu .
41009007	A sa dua na o sa vakarurugi iratou : a sa dua na vosa sa lako mai na o , sa kaya , Oqo na noqu Gone ni toko : dou rogoci koya .
41009008	A ratou sa veiraiyaki vakasauri , a sa sega na tamata tani eratou sa kunea , ko Jisu duaduaga .
41009009	Ia ni ratou sa lako sobu tiko mai na ulu-ni-vanua , sa vakarota ko koya vei iratou me ratou kakua ni tukuna vua e dua na ka eratou a raica , ka malua me tu cake tale mai na mate na Luve ni tamata .
41009010	A ratou sa vunia na vosa ko ya me tu ga vei iratou , a ratou sa veitarogi , se cava beka na tu cake tale mai na mate .
41009011	A ratou sa tarogi koya , ka kaya , Era kaya e na cava ko ira na vunivola ni sa dodonu me lako mada mai ko Ilaija ?
41009012	A sa vosa ko koya , ka kaya vei iratou , Sa lako mada dina mai ko Ilaija , me vukica na ka kece me vinaka tale ; ia ka vakaevei na ka sa volai kina na Luve ni tamata , ni sa dodonu me vosota ko koya na ka e vuqa , ka me vakalialiai ?
41009013	Ia kau sa kaya vei kemudou , Sa tadu dina mai ko Ilaija , a ra sa kitaka vua na ka kecega era sa vinakata , me vaka na ka sa volai e na vukuna .
41009014	Ia ni sa yaco ko koya vei iratou na tisaipeli , sa raica era sa lewe vuqa sara sa voliti iratou , kei na vunivola eso era sa veileti kei iratou .
41009015	Ia ko ira kece na lewe vuqa , ni ra sa raici koya , era sa kurabui sara , a ra sa cici mai ka veikidavaki kaya .
41009016	A sa tarogi ira na vunivola ko koya , A cava dou veileti kina kei iratou ?
41009017	Ka dua vei ira na lewe vuqa sa vosa , ka kaya , Vakavuvuli , au sa kauta mai vei kemuni na luvequ-tagane , sa curumi koya e dua na yalo galu ;
41009018	ia e na yasana kecega sa tauva kina , sa waburaka : a sa qai busebuse kasivi ko koya , ka vakasequruquru bati , ka ciba yani : ia kau a vosa vei iratou na nomu tisaipeli me ratou vakaseva tani ; a ratou sa sega ni rawata .
41009019	Sa qai vosa ko koya , ka kaya , Ai tabatamata sega ni vakabauta ! a cava na kena dede meu tiko kei kemudou ? a cava na kena dede meu vosoti kemudou ? kauti koya mai vei au .
41009020	A ra sa kauta mai vei koya : ia ni sa raici koya ko koya , sa bitabitalaka sara na yalo ; a sa bale ki na soso ko koya , ka vakatatoqitoqi ka tuburaki vuso .
41009021	A sa taroga na tamana ko koya , Sa vakaevei na kena dede ni sa tauvi koya na ka oqo ? A sa kaya , Ni sa gone ga :
41009022	a sa biuti koya vakavuqa ki na bukawaqa , ki na wai talega , me vakamatea ; ia kevaka ko ni sa rawata e dua na ka , mo ni lomani keirau mai , ka vukei keirau .
41009023	Sa qai kaya vua ko Jisu , Kevaka ko sa vakabauta rawa , sa rawarawa na ka kecega vua sa vakabauta .
41009024	Sa qai tabalaka vakasauri na domona na tama ni gone , ka kaya , ia ka vakawai na matana , Kemuni na Turaga , au sa vakabauta ; vukea na noqu tawa-vakabauta .
41009025	Ia ni sa raica ko Jisu era sa cici vata mai na lewe vuqa , sa vunauca na yalo velavela , ka kaya vua , Na yalo galu ka didivara , au sa vakarota vei iko , mo lako tani mai vua , ka mo kakua ni curuma tale .
41009026	A sa qoqolou , ka bitabitalaka vakalevu , a sa qai lako tani ; a sa vaka e dua sa mate ko koya ; a ra sa kaya kina e lewe vuqa , Sa mate ko koya .
41009027	A sa taura na ligana ko Jisu , ka vakaduria cake ; a sa qai tu cake mai .
41009028	Ia ni sa curu ki vale ko koya , sa tarogi koya lo ko ira na nona tisaipeli , E na vuku ni cava keitou sa sega ni vakasevi koya tani rawa kina ?
41009029	A sa kaya vei ira ko koya , O ira vakaoqo era sa sega ni vakasevi tani wale , sa rawa ga e na daumasu .
41009030	A ra sa lako tani maikeri , ka lako voli e Kalili ; a sa sega ni vinakata ko koya me dua na tamata me kila .
41009031	Ni sa vakavulici ira na nona tisaipeli ko koya , ka kaya vei ira , Sa voleka na nona soli yani na Luve ni tamata ki na ligadra na tamata , ka ra na vakamatea ; ia ni sa vakamatei , ena qai tu cake tale mai e nai katolu ni siga .
41009032	A ra sa sega ni kila nai balebale ni vosa ko ya , a ra sa rere ni tarogi koya .
41009033	Era sa qai yaco ki Kapenaumi ; ia ni sa curu ki vale sa tarogi ira , A cava dou sa veileti kina e na gau-ni-sala ?
41009034	A ra sa vagagalu ga : ni ra a veileti vakai ira e na gau-ni-sala , se ko cei sa levu cake vei ira .
41009035	A sa tiko sobu ko koya , ka kacivi ira na lewe tinikarua , ka kaya vei ira , Kevaka e dua sa via liu , ena muri sara , ka na qaravi kemudou talega .
41009036	A sa kauta e dua na gone lailai , ka vakatura e na kedra maliwa : ia ni sa keveta , sa kaya vei ira ,
41009037	O koya yadua ena vinakata e dua na gone lailai vakaoqo e na vuku ni yacaqu , sa vinakati au ; ia ko koya yadua sa vinakati au , sa sega ni vinakati au ga , sa vinakati koya talega sa talai au mai .
41009038	Sa qai vosa vua ko Joni , ka kaya , Vakavuvuli , keitou a raica e dua sa vakaseva tani na tevoro eso e na yacamuni , ia ka sega ni muri keda ko koya : ka keitou sa tarova , ni sa sega ni muri keda .
41009039	A sa kaya ko Jisu , Kakua ni tarova , ni sa sega e dua sa cakava e dua na cakacaka-mana e na yacaqu , me qai vosacataki au rawa .
41009040	Ni sa nodai to ko koya sa sega ni noda meca .
41009041	Ia ko koya yadua ena solia vei kemudou e dua na bilo wai mo dou gunuva , ni dou sai tokani i Karisito , au sa kaya vakaidina vei kemudou , ena sega ni yali vei koya na kenai sau .
41009042	Ia ko koya yadua ena vakacala e dua vei ira na lalai oqo era sa vakabauti au , sa vinaka cake vua kevaka sa vakarubeci e domona e dua na vatu i qaqi , ka qai biu ki loma ni wasaliwa .
41009043	Ia kevaka sa vakacalai iko na ligamu , muduka tani : sa vinaka vei iko mo curu ki na bula ka liga dua , ka ca me rua na ligamu ka mo lako ki eli , ki na bukawaqa e sega ni bokoci rawa :
41009044	sa sega ni mate kina na nodra baca , a sa sega ni bokoci kina na bukawaqa .
41009045	Ia kevaka sa vakacalai iko na yavamu , muduka tani : sa vinaka vei iko mo curu ki na bula ka yava dua , ka ca me rua na yavamu ka mo biu ki eli , ki na bukawaqa e sega ni bokoci rawa :
41009046	sa sega ni mate kina na nodra baca , a sa sega ni bokoci kina na bukawaqa .
41009047	Ia kevaka sa vakacalai iko na matamu , vecuka tani : sa vinaka vei iko mo curu ki na matanitu ni Kalou ka dua bauga na matamu , ka ca me rua na matamu ka mo biu ki eli sa waqa kina na buka :
41009048	sa sega ni mate kina na nodra baca , a sa sega ni bokoci kina na bukawaqa .
41009049	Ni na vakamasimataki ko koya yadua e na bukawaqa , ka na vakamasimataki nai madrali kece e na masima .
41009050	A ka vinaka na masima : ia kevaka sa takali mai na masima na kena tuituina , ena vakatuituinataki tale e na cava ? Me tu ga e na lomamudou na masima , dou veilomani talega vakai kemudou .
41010001	A sa cavu tu maikea ko koya , ka lako ki na yasayasa vaka-Jutia mai na tai kadua ni Joritani : a ra sa lewe vuqa sa soqoni vata tale vua ; a sa vakavulici ira tale ko koya , me vaka na nonai valavala .
41010002	A sa lako maivei koya ko ira na Farisi , ka taroga , E tara vua na tagane me biuta na watina , se segai ? ka ni ra sa vakatovolei koya .
41010003	A sa vosa ko koya , ka kaya vei ira , A cava sa vakarota vei kemudou ko Mosese ?
41010004	A ra sa kaya , Sa vosota ga ko Mosese me vola nai vola ni veibiu , ka qai biuta tani .
41010005	Sa qai vosa ko Jisu , ka kaya vei ira , E na vuku ni nomudou lomakaukauwa sa vola vei kemudou ko koya na vunau oqori .
41010006	Ia e nai vakatekivu ni ka sa buli , sa buli rau na Kalou me dua na tagane ka dua na yalewa .
41010007	E na vuku ni ka oqo ena biuti tamana kei tinana na tagane , ka kabita na watina ;
41010008	ia koi rau erau na lewe dua : erau sa sega ni lewe rua tiko , erau lewe dua ga .
41010009	Ia na ka sa vauca vata na Kalou , me kakua ni tawasea na tamata .
41010010	Ia mai vale era tarogi koya tale na nona tisaipeli e na ka ko ya .
41010011	A sa kaya vei ira ko koya , O koya yadua sa biuta na watina , ka laki veiwatini kei na dua tani , sa dauyalewa .
41010012	Ia kevaka sa biuta na watina na yalewa , ka laki veiwatini kei na dua tani , sa dautagane .
41010013	A ra sa kauta mai vua eso na gone lalai , me tarai ira ko koya : a sa vunauci ira era a kauta mai ko ira na tisaipeli .
41010014	Ia ni sa raica ko Jisu , sa cudru sara , a sa kaya vei ira , Dou laivi ira na gone lalai me ra lako mai vei au , ka mo dou kakua ni tarovi ira : ni sa vakataki ira na lewe ni matanitu ni Kalou :
41010015	au sa kaya vakaidina vei kemudou , O koya ena sega ni vakabauta na matanitu ni Kalou me vaka na gone lailai , ena sega sara ni curu kina .
41010016	A sa keveti ira , ka tabaki ira e na ligana , ka vosavakalougatataki ira .
41010017	Ia ni sa lako yani ko koya e gau-ni-sala , sa cici mai e dua , ka tekiduru vua , ka tarogi koya , Vakavuvuli vinaka , a cava meu kitaka meu rawata kina na bula tawa mudu ?
41010018	A sa kaya vua ko Jisu , O sa vakatokai au meu vinaka e na vuku ni cava ? sa sega e dua tani e vinaka , na Kalou duaduaga .
41010019	Ko sa kila na vunau , Kakua ni ia na veibutakoci , Kakua ni laba , Kakua ni butako , Kakua ni veibeitaki vakailasu , Kakua ni kovekove , Vakarokoroko vei rau na tamamu kei na tinamu .
41010020	Sa qai vosa ko koya , ka kaya vua , Vakavuvuli , a ka kecega oqo kau sa vakabauta ni kau a gone ka yacova na siga oqo .
41010021	A sa vakaraici koya ko Jisu , a sa lomana , a sa kaya vua , E dua na ka sa sega vei iko : mo lako , mo volitaka na ka kecega sa tu vei iko , ka solia vei ira sa dravudravua , ko na qai vakaiyau mai lomalagi : ia mo lako mai , ka muri au .
41010022	A sa vakaveveku mata e na vuku ni vosa ko ya , a sa lako tani a sa rarawa na lomana ; ni sa levu na nonai yau .
41010023	A sa veiraiyaki ko Jisu , a sa kaya vei ira na nona tisaipeli , E dredre sara vei ira sa vutuniyau me curu ki na matanitu ni Kalou !
41010024	A ra sa kidacala ko ira na tisaipeli e na nona vosa . Sa qai vosa tale ko Jisu , ka kaya vei ira , Ragone , e dredre sara vei ira era sa vakararavi ki nai yau me curu ki na matanitu ni Kalou !
41010025	Sa rawarawa me curuma na mata ni cula na kameli , ka dredre vua na tamata vutuniyau me curu ki na matanitu ni Kalou .
41010026	A ra sa kidacala vakalevu sara , ka kaya vua , Ko cei ena qai vakabulai rawa ?
41010027	A sa vakaraici ira ko Jisu , ka kaya , Sa dredre sara vei ira na tamata , ia ka sega ga vua na Kalou ; ni sa rawarawa vua na Kalou na ka kecega .
41010028	Sa qai vakatekivu ko Pita me kaya vua , Ni raica , keitou sa biuta na ka kece , ka muri kemuni .
41010029	Sa qai vosa ko Jisu , ka kaya , Au sa kaya vakaidina vei kemudou , Sa sega e dua na tamata sa biuta na vale , se na veitacini , se na ganena , se na tamana , se na tinana , se na luvena , se na vanua , e na vukuqu , kei na vuku ni tukutuku-vinaka ,
41010030	me qai sega ni saumi , ena rawata yadrau e na bula oqo , na veivale , kei na veitacini , kei na ganena , kei na tinana , kei na luvena , kei na vanua , kei na veivakacacani talega ; ia e na gauna maimuri , na bula tawa mudu .
41010031	Ia era lewe vuqa sa liu era na muri ; kei ira talega sa muri era na liu .
41010032	A ra sa lako ga e na salatu ni ra sa lako ki Jerusalemi ; a sa liutaki ira ko Jisu : a ra sa kidacala , ka ni ra sa muri voli , era sa rere . A sa kauti ira tale na le tinikarua , ka vakatekivu me tukuna vei ira na ka ena yaco vua ,
41010033	ka kaya , Raica , eda sa lako cake ki Jerusalemi ; ka na soli yani na Luve ni tamata vei ira na bete levu , kei ira na vunivola ; ka ra na lewai koya me mate , a ra na soli koya vei ira na veimatanitu tani :
41010034	a ra na vakalialiai koya , ka vakanakuitataki koya , ka kasivita , ka vakamatea : ena qai tu cake tale mai ko koya e nai katolu ni siga .
41010035	A sa lako mai vua ko Jemesa kei Joni , koi rau na luve i Sepete , ka kaya , Vakavuvuli , keirau sa vinakata mo ni cakava vei keirau na ka keirau na kerea .
41010036	A sa kaya vei rau ko koya , A cava drau sa vinakata meu cakava vei kemudrau ?
41010037	A rau sa kaya vua , Ni solia vei keirau , me keirau tiko e na nomuni ukuuku , e dua e na ligamuni matau , ka dua e na ligamuni mawi .
41010038	Sa qai kaya vei rau ko Jisu , Drau sa sega ni kila na ka drau sa kerea : drau sa rawata beka mo drau gunuva na bilo kau na gunuva ? ka mo drau papitaisotaki e na paitaiso kau na papitaisotaki kina ?
41010039	A rau sa kaya vua , Keirau sa rawata . Sa qai kaya vei rau ko Jisu , Drau na gunuva dina na bilo kau na gunuva ; drau na papitaisotaki talega e na papitaiso kau na papitaisotaki kina :
41010040	ia me tiko e na ligaqu i matau kei na ligaqu i mawi sa sega ni noqu meu solia vakailoa , vei ira ga sa vakarautaki me nodra .
41010041	Ia ni sa rogoca ko ira na lewe tini , era sa cudru sara vei Jemesa kei Joni .
41010042	A sa kacivi ira mai ko Jisu , ka kaya vei ira , Dou sa kila , ni ra sa lewai ira na veimatanitu ko ira era sa kainaki me nodra turaga ; a sa veitalia vei ira ko ira na nodra qaqa .
41010043	Ia sa sega ni vakakina vei kemudou ; ia ena nomudou tamata ga ko koya vei kemudou sa viavialevu ;
41010044	ka na nomudou tamata wale ko koya vei kemudou sa viaviaturaga .
41010045	Ni sa sega ni lako mai na Luve ni tamata me qaravi , me dauveiqaravi ga , ka me solia na nona bula me kedrai voli e lewe vuqa .
41010046	A ra sa yaco ki Jeriko : ia ni ra sa lako tani e Jeriko ko koya kei ira na nona tisaipeli kei ira e lewe vuqa sara , sa tiko e na tutu-ni-sala me kerekere ko Patimeo na mataboko , na luve i Timeo .
41010047	Ia ni sa rogoca ko koya ni sai Jisu na kai Nasareci , sa vakatekivu me kaci , ka kaya , I Jisu , na Luve i Tevita , ni lomani au mai .
41010048	A ra sa lewe vuqa era vunauci koya me tiko lo : a sa qai kaci vakalevu cake kina ko koya , Na Luve i Tevita , ni lomani au mai .
41010049	Sa qai tu vakadua ko Jisu , ka sa kaya me kacivi mai . A ra sa qai kaciva na tamata mataboko , a ra sa kaya vua , Mo vakacegu , tu cake ; sa kacivi iko ko koya .
41010050	A sa biuta na nonai tutuvi ko koya , ka tu cake , ka lako vei Jisu .
41010051	A sa vosa ko Jisu , ka kaya vua , A cava ko sa vinakata meu cakava vei iko ? A sa kaya vua na tamata mataboko , Kemuni na Turaga , meu rai rawa .
41010052	A sa kaya vua ko Jisu , Mo lako ga ; sa vakabulai iko na nomu vakabauta . A sa rai rawa sara ko koya , ka sa muri Jisu e na gau-ni-sala .
41011001	Ia ni ra sa toro voleka ki Jerusalemi , ki Pecifaki kei Pecani , e na ulu-ni-vanua ni veiolive , sa tala ko koya e lewe rua na nona tisaipeli ,
41011002	a sa kaya vei rau , Drau lako ki na koro lailai sa donui kemudrau : ia ni drau sa curu kina , drau na kunea sara e dua na luve ni asa sa noka tu , sa sega ni vodoka e dua na tamata ; drau sereka , ka kauta mai .
41011003	Ia kevaka sa dua e kaya vei kemudrau , Drau sa kitaka oqo e na vuku ni cava ? drau kaya sa yaga vua na Turaga ; ena qai talai koya sara mai kike .
41011004	A rau sa lako , ka kunea na luve ni asa , sa noka tu e na mata ni katuba e na tikina sa sota vata kina e rua na sala ; a rau sa sereka .
41011005	Ia ka so vei ira era sa tu kina , era sa kaya vei rau , A cava drau sa sereka kina na luve ni asa ?
41011006	A rau sa kaya vei ira me vaka ka vakarota ko Jisu : a ra sa qai laivi rau me lako .
41011007	A rau sa kauta na luve ni asa vei Jisu , ka tevuka kina na nodraui sulu , a sa vodoka ko koya ,
41011008	A ra sa lewe vuqa era sa tevuka na nodrai sulu e na gau-ni-sala : ka so tale era tamusuka eso na taba ni kau , ka biuta e na gau-ni-sala .
41011009	Ia ko ira sa liu , kei ira sa muri , era sa kaci , ka kaya , Osana ! sa kalougata ko koya sa lako mai e na yaca ni Turaga !
41011010	sa kalougata na matanitu nei Tevita na noda qase , ko koya sa yaco mai ! Osana kicake sara !
41011011	A sa curu ko koya ki Jerusalemi , ki na vale ni soro talega : ia ni sa vakaraica voli na ka kecega , a sa qai yakavi mai , sa lako yani ko koya ki Pecani , kei ira na lewe tinikarua .
41011012	Ia e na sabogibogi , ni ra sa lako mai Pecani , sa viakana ko koya :
41011013	ia ni sa raica vakayawa e dua na vu ni lolo sa vakadrauna , sa lako , de kunea kina e dua na ka : ia ni sa yaco kina , sa sega ni kunea e dua na ka , a drauna walega ; ni sa sega ni yaco na vula i lolo .
41011014	A sa vosa ko Jisu , ka kaya kina , Me kakua na vuamu e kani emuri ka sega ni mudu . A ra sa rogoca na nona tisaipeli .
41011015	A ra sa yaco ki Jerusalemi : a sa curu ki na vale ni soro ko Jisu , ka vakatekivu me vakasevi ira tani kina era sa veivoli e na vale ni soro ; sa vukica talega na nodra tepeli era sa veisau i lavo , kei na nodra veitikotiko era volitaki ruve ;
41011016	a sa sega ni laiva e dua me colata e dua na ka e loma ni vale ni soro .
41011017	A sa vakavulici ira , ka kaya , Sa sega li ni volai , A noqu vale ena vakatokai me nodra vale ni masu , na veimatanitu kecega ? ia dou sa cakava me nodra qara na daubutako .
41011018	A ra sa rogoca ko ira na vunivola kei ira na bete levu , a ra sa segata me ra vakamatei koya : ni ra sa rerevaka , ni ra sa kurabui ko ira kecega na lewe vuqa e na nonai vakavuvuli .
41011019	Ia e na veiyakavi , sa lako tani e na koro ko koya .
41011020	Ia e na mataka , ni ra sa lako voli , era sa raica sa malai sara mai na wakana na vu ni lolo .
41011021	Ia ni sa nanuma ko Pita , sa kaya vei koya , Vakavuvuli , raica , na lolo ko sa lewa me ca sa malai sara .
41011022	A sa kaya vei ira ko Jisu , Dou vakadinata na Kalou .
41011023	Niu sa kaya vakaidina vei kemudou , Kevaka sa dua e kaya ki na ulu-ni-vanua oqo , Mo cavu tani , ka biu ki na wasaliwa , ia ka sega ni vakatitiqa na yalona , a sa vakadinata ga ni na yaco na ka sa kaya ; ena rawata na ka kecega sa kaya ko koya .
41011024	O koya oqo kau sa kaya kina vei kemudou , A ka kecega dou sa kerea , ni dou sa masu , dou vakadinata ni dou sa rawata , ena qai nomudou ga .
41011025	Ia ni dou sa tu me masu , kakua ni cudruvi koya sa cala vei kemudou ; me kakua talega ni cudruvi kemudou e na vuku ni nomudoui valavala ca na Tamamudou sa tiko mai lomalagi .
41011026	Ia kevaka dou sa cudruva ga , ena sega talega ni bokoca na nomudoui valavala ca na Tamamudou sa tiko mai lomalagi .
41011027	A ra sa lako tale mai ki Jerusalemi : ia ni sa lako voli ko koya e na vale ni soro , sa lako mai vua ko ira na bete levu , kei ira na vunivola , kei ira na qase ,
41011028	a ra sa kaya vua , Ko sa lesi maivei mo cakava na veika oqo ? ia ko cei sa solia vei iko nai lesilesi oqo mo cakava kina na veika oqo ?
41011029	A sa vosa ko Jisu , ka kaya vei ira , Au na tarogi kemudou talega e na dua na ka , ia dou tukuna vei au ; au na qai tukuna talega vei kemudou se kau sa lesi maivei meu cakava na veika oqo :
41011030	A papitaiso i Joni , sa ka mai lomalagi , se ka mai na tamata ? tukuna mai vei au .
41011031	A ra sa veivosakitaka vakai ira , ka kaya , Kevaka eda na kaya , Sa vu mai lomalagi ; ena qai kaya ko koya , Ia dou a sega ni vakadinati koya e na vuku ni cava ?
41011032	Ia kevaka eda na kaya , sa vu mai na tamata ; era sa rerevaki ira na tamata ; ni ra sa vakasama kecega sa parofita dina ko Joni .
41011033	A ra sa vosa , ka kaya vei Jisu , Keitou sa sega ni kila . Sa qai vosa ko Jisu , ka kaya vei ira , Au na sega talega ni tukuna vei kemudou se kau sa lesi maivei meu cakava na veika oqo .
41012001	A sa vakatekivu ko koya me kaya vei ira e na vosa vakatautauvata , Sa dua na tamata sa tea e dua na were-ni-vaini , a sa viribaita vakavolivolita , a sa kelia na keli-ni-waini , a sa tara na nodra vale nai vakatawa , a sa lisitaka vei ira eso nai vakatau-ni-were , a sa qai lako ki na vanua tani .
41012002	Ia ni sa yaco na kena gauna sa tala ko koya e dua na tamata vei ira nai vakatau-ni-were , me kauta maivei ira nai vakatau-ni-were eso na vua ni were-ni-vaini .
41012003	A ra sa taura , ka yaviti koya , ka vakatala tani wale .
41012004	Sa qai tala tale vei ira ko koya e dua na tamata tani ; a ra sa vakamavoataka na uluna , ka vakacacana vakalevu .
41012005	A sa tala tale ko koya e dua tani ; a ra sa vakamatei koya , kei ira na lewe vuqa tani ; eso era sa yavita , ka so era sa vakamatea .
41012006	A sa vo ga e dua bauga na luvena , na nona gone ni toko , a sa talai koya talega emuri vei ira , ka kaya , Era na vakarokorokotaka na luvequ .
41012007	Ia ko ira nai vakatau-ni-were ko ya era sa kaya vakai ira , O koya oqo nai taukei emuri ; tou mai vakamatea , ena qai noda ga na were-ni-vaini .
41012008	A ra sa taura , ka vakamatea , ka biuta ki taudaku ni were-ni-vaini .
41012009	A cava beka ena qai kitaka na turaga ni were-ni-vaini ? ena lako ga mai ka vakamatei ira nai vakatau-ni-were , ka solia na were-ni-vaini vei ira na tani .
41012010	Dou sa sega beka ni wilika na tiki ni Vola Tabu oqo : A vatu era sa cata ko ira na matai ni vale , Sa yaco me kenai vakadei e na tutu-ni-vale :
41012011	Oqo na cakacaka i Jiova , A sa ka e veivakurabuitaki vei keda ?
41012012	A ra sa via tauri koya , ka ra sa rerevaki ira na lewe vuqa ; ni ra sa kila sa vosataki ira ko koya e na vosa vakatautauvata ko ya ; a ra sa qai biuti koya , ka lako yani .
41012013	A ra sa tala vua eso na Farisi , kei nai tokani i Eroti , me ra coriti koya e na nona vosa .
41012014	Ia ni ra sa yaco mai , era sa kaya vua , Vakavuvuli , keitou sa kila ko sa dina ga , ka sa sega ni rerevaka e dua ; ni ko sa sega ni doka na matadra na tamata , ia ko sa vakatavuvulitaka vakaidina ga nai valavala sa vinaka vua na Kalou : sa tara me da soli ka ni matanitu vei Sisa , se segai ?
41012015	me da solia , se me da kakua ni solia ? Ia sa kila ko koya na nodrai lawaki , a sa kaya vei ira , Dou sa dauveretaki au e na vuku ni cava ? kauta mai vei au e dua na pene , meu raica .
41012016	A ra sa kauta mai . A sa tarogi ira ko koya , A mata i cei oqo , kei na yaca i cei sa volai tu ? A ra kaya vua , A nei Sisa .
41012017	Sa qai kaya vei ira ko Jisu , Mo dou solia vei Sisa na ka sa nei Sisa , vei koya talega na Kalou na ka sa nona na Kalou . A ra sa kurabuitaki koya .
41012018	Era sa qai lako mai vei koya eso nai tokani i Setoki , ko ira era sa daukaya ena sega ni tu cake tale na mate : a ra sa taroga , ka kaya ,
41012019	Vakavuvuli , sa vola vei keda ko Mosese , Kevaka sa dua na tamata sa mate na tuakana se tacina , ka biuta na watina , ka sega na luvena , me rau qai veiwatini kei na nona yada na tacina se tuakana , me vakaivakawa kina vua na tuakana se tacina .
41012020	Sa tiko na mataveitacini eratou lewe vitu : a sa vakawati ko koya sa qase , a sa mate , ka sega na luvena :
41012021	erau sa qai veiwatini kaya nai karua , a sa mate ga , ka sega na luvena : sa vaka talega kina nai katolu :
41012022	ia eratou sa veiwatini kaya ko iratou na lewe vitu , ka sega na luvedratou : sa qai mate talega emuri na yalewa :
41012023	ia ni sa tu cake tale na mate , ena wati i cei vei iratou ko koya ? ni ratou sa curuma ko iratou na lewe vitu .
41012024	A sa vosa ko Jisu , ka kaya vei ira , Sa sega li ni vu ni nomudou sese oqo , ni dou sa sega ni kila nai Vola Tabu , se na kaukauwa ni Kalou ?
41012025	Ni ra na tu cake tale mai na mate , era na sega ni vakawati , se veimusumusukitaki me ra vakawati ; era na vakataki ira na agilose mai lomalagi .
41012026	Ia ni ra na tu cake tale na mate , dou sa sega li ni wilika e nai vola i Mosese , ni sa vosa na Kalou vei koya , mai na kau , ka kaya , Oi au na Kalou i Eparaama , kei na Kalou i Aisake , kei na Kalou i Jekope ?
41012027	Ia sa sega ni nodra Kalou na mate ko koya , a nodra Kalou ga era sa bula tiko : dou sa sese vakalevu kina .
41012028	Ka sa dua na vunivola , ni sa rogoca na nodra veileti , a sa kunea ni sa vosa vakavuku vei ira ko koya , sa qai lako mai ka tarogi koya , Ai vakaro cava sa kenai matai e nai vakaro kecega ?
41012029	A sa kaya vua ko Jisu , Sai matai ni vakaro kecega , Mo rogoca , na Isireli : O Jiova na noda Kalou Ko Jiova sa dua bau :
41012030	ia mo lomani Jiova na nomu Kalou e na lomamu taucoko , kei na yalomu taucoko , kei na nomu nanuma kece , kei na nomu kaukauwa kece .
41012031	Na kenai karua oqo , Mo lomana na kai nomu me vaka ko sa lomani iko . Sa sega e dua nai vakaro sa uasivi e nai vakaro ruarua oqo .
41012032	A sa kaya vei koya na vunivola , E vinaka , Vakavuvuli , ko sa kaya dina ni sa dua bauga na Kalou ; a sa sega tale e dua me rau le rua kaya ;
41012033	ia me da lomani koya e na lomada taucoko , kei na noda vakasama kece , kei na yaloda taucoko , kei na noda kaukauwa kece , ka me lomana na kai noda me vaka eda lomani keda , oqo na ka levu , ia na ka lailai nai soro kama kecega , kei nai soro kecega .
41012034	Ia ni sa raica ko Jisu ni sa vosa vakavuku ko koya , sa kaya vua , O sa sega ni yawa ki na matanitu ni Kalou . A sa sega e dua sa doudou emuri me vakatarogi koya .
41012035	A sa vosa ko Jisu ni sa vakatavuvuli tiko e na vale ni soro , ka kaya , Sa vakaevei ni ra kaya ko ira na vunivola sa luve i Tevita na Karisito ?
41012036	Ni sa kaya ko Tevita , ka sa vuna na Yalo Tabu , Sa kaya ko Jiova vua na noqu Turaga , Mo tiko e na ligaqu i matau , Meu vakamalumalumutaki ira mada na nomu meca me ra sai tutu-ni-yavamu .
41012037	Sa vakatokai koya ko Tevita me Turaga ; sa qai luvena vakaevei ? A ra sa lewe vuqa vei ira na tamata , sa vinakata me ra rogoci koya .
41012038	A sa kaya vei ira e na nonai vakavuvuli , Dou qarauni kemudou maivei ira na vunivola , era sa vinakata me ra lako voli e nai sulu balabalavu , kei na veikidavaki e na rara ni veivoli ,
41012039	kei nai tikotiko ni qase e na veivale ni lotu , kei nai tikotiko vakaturaga e na kana magiti ;
41012040	era sa kovea na nodrai yau na yada , a ra masu vakabalavu tiko me veivakaisini ; ko ira oqo era na cudruvi vakalevu .
41012041	A sa tiko ko Jisu e na yasana sa donuya na kato ni lavo , a sa raici ira na lewe levu ni ra sa biuta nai lavo ki na kato ni lavo : ka lewe vuqa era sa vutuniyau era sa biuta vakalevu .
41012042	A sa lako mai e dua na yada dravudravua , a sa biuta kina e rua nai lavo lalai sara , sa rauta e dua na facigi .
41012043	A sa kacivi ira na nona tisaipeli ko koya , ka kaya vei ira , Au sa kaya vakaidina vei kemudou , Na yada dravudravua oqo sa biuta vakalevu ki na kato ni lavo , ko ira kecega era sa biuta vakalailai ga :
41012044	ni ra sa biuta kina eso ko ira kecega mai na nodra ka e vuqa : ia ko koya oqo , sa dravudravua , ka sa biuta na nona ka kecega , io na nona ka kece e bula kina .
41013001	Ia ni sa lako tani ko koya e na vale ni soro , sa kaya vua e dua vei ira na nona tisaipeli , Vakavuvuli , raica , na kenai rairai ni veivatu , kei na veivale oqo !
41013002	A sa vosa ko Jisu , ka kaya vua , O sa raica na veivale lelevu oqo , ne ? ena sega ni vo e dua na vatu me veitaqataqai , ena talaraki sobu kecega .
41013003	Ia ni sa tiko ko koya mai na ulu-ni-vanua ni veiolive sa donuya na vale ni soro , eratou sa tarogi koya lo ko Pita kei Jemesa kei Joni kei Adriu ,
41013004	Mo ni tukuna mai vei keitou , se na yaco ninaica na veika oqo ; ia ka cava na kenai vakatakilakila ni sa voleka ni yaco na ka kecega oqo .
41013005	Sa qai vosa vei iratou ko Jisu , ka kaya , Raica vinaka de vakacalai kemudou e dua :
41013006	Era lewe vuqa ena lako mai ka vakacavutaki au , ka kaya , Sai au ; ia ka lewe vuqa era na vakacala .
41013007	Ia ni dou na rogoca nai valu , kei nai rogorogo ni valu , dou kakua ni kidroa ; ni sa kilikili me yaco ; ia sa bera ga nai vakataotioti .
41013008	Ni ra na veibolebolei na veivanua eso , kei na veimatanitu eso ; ia ena tavuki na vanua e na veiyasana e vuqa , ena yaco talega na dausiga : oqo nai vakatekivu ga ni ka rarawa .
41013009	Ia dou qarauni kemudou vinaka : ni dou na soli yani ki na mataveilewai , dou na vakanakuitataki e na veivale ni lotu : dou na kau talega ki na matadra na kovana , kei na tui , e na vukuqu , mei vakadinadina vei ira .
41013010	Ia ena vunautaki dina mada eliu nai tukutuku-vinaka e na veivanua kecega .
41013011	Ia ni dou sa kau yani , ka soli me lewai , dou kakua mada ni lomaocaoca se cava mo dou kaya , dou kakua talega ni vakanananu kiliu ; ia na ka kecega ena soli vei kemudou e na tiki-ni-siga ko ya , sai koya ga mo dou vosataka : ni dou sa sega ni vosa koi kemudou , sa vosa ga na Yalo Tabu .
41013012	Ia era na dui soli ira yani na veitacini me vakamatei , kei na tama ni gone ena solia na luvena ; ia era na tu cake na gone vei ira na nodra qase , ka vakavuna na nodra mate .
41013013	Ia era na cati kemudou ko ira na tamata kecega e na vuku ni yacaqu ; ia ko koya ena vosota me yacova nai vakataotioti , ena vakabulai ko koya .
41013014	Ia ni dou sa raica e na yasana sa tabu ni tu kina na ka vakasisila sa dauveivakarusai , o koya sa vosa kina ko Taniela na parofita , ( me kila ko koya sa wilika , ) me qai dro ki na veiulu-ni-vanua ko ira era sa tiko e Jutia ;
41013015	ia me kakua ni lako sobu ki vale ko koya sa tiko e delana , se curu kina , me kauta tani e dua na ka mai na nona vale ;
41013016	ia me kakua ni lesu tale ko koya sa tiko e na were , me kauta na nonai sulu .
41013017	Ka na ca vei ira sa bukete , kei ira era sa vakasucuma na gone , e na gauna ko ya !
41013018	Ia dou masu me kakua ni yaco na nomudou dro e na vula i liliwa .
41013019	Ni na yaco na ka rarawa e na gauna ko ya ; sa sega ni vakakina mai nai vakatekivu ni nona buli ka na Kalou ka yacova na siga oqo , ka na sega talega emuri .
41013020	Ia kevaka sa sega ni vakalekalekataka na gauna ko ya na Turaga , sa sega na tamata me bula rawa : ia e na vukudra na digitaki , ko ira sa digitaka ko koya , sa vakalekalekataka ko koya na gauna ko ya .
41013021	Kevaka ena qai kaya vei kemudou e dua , Raica , eke na Karisito ; se , Raica , maikea ; kakua ni dinata :
41013022	ni na tubu mai na Karisito vakailasu eso , kei na parofita vakailasu eso , a ra na vakatakila mai na veivakatakilakila kei na veika e veivakurabuitaki , me vakacalai ira kina na digitaki , kevaka e rawa .
41013023	Ia dou qarauni kemudou vinaka : raica , au sa tukuna eliu vei kemudou na ka kecega .
41013024	Ia e na gauna ko ya , ni sa oti mada na ka rarawa ko ya , ena qai vakabutobutotaki na mata-ni-siga ; ena sega talega ni cila na rarama ni vula ;
41013025	ka na lutu mai na veikalokalo ni lomalagi , ka na veitosoyaki na veika kaukauwa ni lomalagi :
41013026	ia era na qai raica na Luve ni tamata ni sa lako mai e na veio , e na kaukauwa levu kei nai ukuuku .
41013027	Ena qai talai ira na nona agilose ko koya , ka vakasoqoni ira vata na nona digitaki mai na mata ni cagi e va , mai nai yalayala kei vuravura kei nai yalayala kei lomalagi .
41013028	Mo dou kila mada na vosa vakatautauvata ni lolo ; Ni sa qai lavovou na tabana , a sa tubu na drauna , dou sa kila sa voleka na vula i katakata :
41013029	me vaka talega kina koi kemudou , ni dou sa raica sa yaco na veika oqo , dou kila sa voleka ko koya , io mai katuba .
41013030	Au sa kaya vakaidina vei kemudou , Ena sega ni takali nai tabatamata oqo , ena yaco mada eliu na ka kecega oqo .
41013031	Ena takali ko lomalagi kei vuravura ; ia na noqu vosa ena sega ni takali .
41013032	Ia na siga ko ya kei na tiki-ni-siga ko ya sa sega e dua e kila , ko ira na agilose mai lomalagi e segai , se na Luvena , a Tamaqu duaduaga .
41013033	Dou qarauni kemudou vinaka ; dou vakatawa , ka masu : ni dou sa sega ni kila na kena siga .
41013034	Sa vaka e dua na tamata e lako ki na vanua tani , ko koya sa biuta na nona vale , a sa lesia vei ira na nona tamata me ra lewa , ka lesia vei ira yadua na nodra cakacaka , a sa kaya talega vua nai vakatawa me vakatawa tiko .
41013035	O koya mo dou qai vakatawa : ni dou sa sega ni kila na tiki-ni-siga ena lako mai kina nai taukei ni vale ; se ni sa yakavi , se ni sa lomaloma-ni-bogi , se ni sa tagi na toa , se ni mataka ;
41013036	de lako vakasauri mai , ka kunei kemudou ni dou sa moce ga :
41013037	ia na ka kau sa kaya vei kemudou , kau sa kaya vei ira kecega , Dou vakatawa .
41014001	Ia sa vo e rua na bogi me qai ia na kana vata ni lako-sivia kei na kana madrai sa sega ni vakaleveni : a ra sa vakasaqara ko ira na bete levu kei ira na vunivola me ra lawakitaki koya me ra taura , ka vakamatea .
41014002	A ra sa kaya , Me kakua e na gauna ni kana vata , de ra ue kina na tamata .
41014003	Ia ni sa tiko ko koya mai Pecani e na vale i Saimoni na vukavuka , ni sa kana tiko , sa lako mai e dua na yalewa sa taura e dua na tavaya alapasita waiwai , na narita dina , sa talei sara ; a sa vorota na tavaya , ka livia ki na uluna .
41014004	A sa cudru sara eso vakai ira , ka kaya , Sa biu walega na waiwai oqo e na vuku ni cava ?
41014005	sa rawarawa me volitaki oqo e na pene e tolu na drau ka vakacaca , ka soli vei ira na dravudravua . A ra sa kudruva na yalewa .
41014006	A sa kaya ko Jisu , Laivi koya ga ; dou sa saga e na vuku ni cava ? sa cakava vei au e dua na cakacaka vinaka :
41014007	sa tiko vakadua kei kemudou ko ira na dravudravua ; ia ni dou sa via cakava na ka sa yaga vei ira , sa rawarawa ga : ia koi au , kau na sega ni tiko vakadua kei kemudou .
41014008	Sa kitaka ko koya na ka sa rawata : sa lako mai eliu ko koya me lumuta na yagoqu me bulu .
41014009	Au sa kaya vakaidina vei kemudou , E na veiyasana kecega e vuravura taucoko ena vunautaki kina nai tukutuku-vinaka oqo , ena bau tukuni talega kina na ka sa kitaka na yalewa oqo , me kenai divi .
41014010	Ia ko Jutasa Isikarioti , e dua vei ira na lewe tinikarua , sa lako vei ira na bete levu , me soli koya vei ira .
41014011	Ia ni ra sa rogoca , era sa reki , a ra sa yalayala me ra soli lavo vua . Sa qai vakasaqara ko koya na gauna e rawarawa me soli koya kina .
41014012	Ia e nai matai ni siga ni kana madrai sa sega ni vakaleveni , ni ra sa vakamatea na lami ni lako-sivia , sa kaya vua ko ira na nona tisaipeli , Evei na tikina ko sa vinakata me keitou lako kina me vakarautaka mo ia kina na kana vata ni lako-sivia ?
41014013	A sa tala ko koya e lewe rua vei ira na nona tisaipeli , ka kaya vei rau , Drau lako ki na koro , drau na qai sota kaya e dua na tamata sa colata e dua na saqa wai : muri koya ;
41014014	ia na vale ena curu kina ko koya , drau kaya vua na kenai taukei , Sa taroga nai Vakavuvuli , Evei na tiki-ni-vale meu ia kina na kana vata ni lako-sivia kei ira na noqu tisaipeli ?
41014015	Ena qai vakatakila vei kemudrau e dua na tikina levu ecake e na vale sa vakarautaki tu na kenai yaya : drau vakarautaka kina na keda .
41014016	A rau sa lako yani na nona tisaipeli , ka yaco ki na koro ; a rau sa kunea me vaka ka kaya vei rau ko koya : a rau sa vakarautaka na kakana ni lako-sivia .
41014017	Ia ni sa yakavi mai , sa lako mai ko koya kei ira na le tinikarua .
41014018	Ia ni ra sa tiko ka kana , sa kaya ko Jisu , Au sa kaya vakaidina vei kemudou , ena soli au yani e dua vei kemudou , io ko koya sa kana vata kei au .
41014019	Sa qai rarawa na lomadra , ka ra dui kaya yadua vei koya , Oi au beka ? ka dua tale , Oi au beka ?
41014020	A sa kaya vei ira ko koya , E dua vei kemudou na lewe tinikarua , ko koya sa tokoca vata kei au na kena e na bilo .
41014021	Sa lako na Luve ni tamata , me vaka sa volai e na vukuna : ia ka ca vua na tamata ko ya sa solia yani na Luve ni tamata ! ke sa sega ni sucu na tamata ko ya ke sa vinaka vua .
41014022	Ia ni ra sa kana tiko , sa taura na madrai ko Jisu , ka lotutaka , ka dovia , ka solia vei ira , ka kaya , Dou taura , kania : oqo na yagoqu .
41014023	Sa qai taura na bilo ko koya , ia ni sa vakavinavinaka oti , sa solia vei ira ; a ra sa gunu kece kina .
41014024	A sa kaya vei ira , Sa noqu dra oqo ni veiyalayalati vou , sa liviraki e na vukudra e lewe vuqa .
41014025	Au sa kaya vakaidina vei kemudou , Au na sega ni gunuva tale na vua ni vaini , ka malua me yaco mada na siga kau na gunuva vou kina e na matanitu ni Kalou .
41014026	Ia ni ra sa sere oti , era sa lako yani ki na ulu-ni-vanua ni veiolive .
41014027	A sa kaya vei ira ko Jisu , Dou na tarabe kecega e na vukuqu e na bogi edaidai ; ni sa volai , Au na yavita nai vakatawa ni sipi , ka ra na dui vakasesei na qele ni sipi .
41014028	Ia ni kau sa tu cake tale , au na qai liutaki kemudou ki Kalili .
41014029	Sa qai kaya vua ko Pita , Kevaka ena tarabe ko ira kecega , koi au , kau na segai .
41014030	A sa kaya vua ko Jisu , Au sa kaya vakaidina vei iko , E na siga oqo , e na bogi ga edaidai , ni sa sega ni tagi mada vakarua na toa , ko na cakitaki au vakatolu .
41014031	Sa qai kaya vakayalokatakata mai ko koya , Kevaka edrau na mate vata , au na sega sara ni cakitaki kemuni . Sa kaya vaka talega kina ko ira kecega .
41014032	A ra sa lako ki na dua na yasana na yacana ko Kecisemani : a sa kaya ko koya vei ira na nona tisaipeli , Dou tiko ga eke , meu masu mada .
41014033	A sa kauti Pita vata kaya ko koya , kei Jemesa kei Joni , a sa vakatekivu me kidacala sara , ka yaluma sara .
41014034	A sa kaya vei ira ko koya , Sa rarawa vakalevu na yaloqu , me vaka kau na mate ; dou tiko ga eke , ka vakatawa .
41014035	A sa lako vakalailai kiliu ko koya , a sa cuva ki na soso , a sa masu , kevaka e rawarawa , me lako tani na gauna ko ya vei koya .
41014036	A sa kaya ; Apa , Tamaqu , sa rawarawa vei kemuni na ka kecega ; ni kauta tani vei au na bilo oqo ; ia me kakua ga ni vaka na lomaqu , me vaka ga na lomamuni .
41014037	A sa baci lako tale mai , ka kunei ira ni ra sa moce tu , a sa kaya vei Pita , I Saimoni , ko sa moce , ne ? ko sa sega ni rawata mo vakatawa ka dua bauga na aua , ne ?
41014038	Dou vakatawa ka masu , me kakua ni rawai kemudou na vere : e dina ga sa gu na yalo , ia na yago sa malumalumu .
41014039	A sa lako tani tale ko koya , ka masu , ka sa cavuta tale na vosa ko ya .
41014040	Ia ni sa lesu tale mai , sa kunei ira ni ra sa moce tiko , ni sa bibi na matadra , a ra sa sega ni kila e dua na ka me ra kaya vua .
41014041	A sa lako vakatolu mai , a sa kaya vei ira , Dou qai moce ga , ka dou vakacegu ; sa levu ga , sa yaco na gauna ; raica , sa soli yani na Luve ni tamata ki na ligadra na tamata ca :
41014042	tu cake , me da lako ; raica , sa voleka mai ko koya sa soli au yani .
41014043	Ia ni sa vosa tiko ko koya , sa lako sara mai ko Jutasa , e dua vei ira na le tinikarua , kei ira vata kaya e lewe vuqa sara era sa vakaiseleiwau ka vakaiwau , maivei ira na bete levu kei ira na vunivola kei ira na qase .
41014044	Ia ko koya sa soli koya yani sa tukuna oti vei ira e dua nai vakatakilakila , ka kaya , O koya kau na reguca , sai koya ; taura , ka kauta vakavinaka yani .
41014045	Ia ni sa tadu ko koya , sa lako sara vua , a sa kaya , Vakavuvuli : a sa reguca .
41014046	A ra sa qai tauri koya ka kauta yani .
41014047	A sa dua vei ira sa tu voleka sa ucuna na nonai seleiwau , a sa yavita na nona tamata na bete levu , ka sa taya laivi na daligana .
41014048	A sa tarogi ira ko Jisu , ka kaya , Dou sa lakova beka mai e dua na daubutako , ni dou sa vakaiseleiwau ka vakaiwau , mo dou tauri au ?
41014049	Au a tiko vata kei kemudou e na veisiga e na vale ni soro ka vakatavuvuli , ia dou a sega ni tauri au : ia nai Vola Tabu ena vakayacori ga .
41014050	Sa qai biuti koya ko ira kecega , ka dro .
41014051	A sa muri koya e dua na cauravou , a sa vakaitutuvi wale na yagona e nai tutuvi lineni ; a ra sa tauri koya :
41014052	a sa biuta nai tutuvi lineni ko koya , ka dro luvawale tani .
41014053	A ra sa kauti Jisu vua na bete levu : a ra sa soqoni vata kaya ko ira kecega na bete levu kei ira na qase kei ira na vunivola .
41014054	A sa muri koya vakayawa ko Pita , ka yaco sara ki na vale ni bete levu ; a sa tiko sobu vata kei ira na ovisa , ka tatalai e na buka .
41014055	Ia ko ira na bete levu , kei ira kecega na mataveilewai , era vakasaqara eso me ra beitaki Jisu , me mate kina ko koya ; a ra sa sega ni kunea :
41014056	ni ra sa lewe vuqa sa beitaka vakailasu , ia sa sega ni lako vata na nodrai tukutuku .
41014057	Sa qai tu eso , a ratou sa beitaka vakailasu , ka kaya ,
41014058	Keitou sa rogoci koya ni sa kaya , Au na basuka na vale ni soro oqo sa caka ena liga , ia kau na tara e dua tale sa sega ni caka e na liga , e na bogi e tolu .
41014059	A sa sega talega ni lako vata na nodratoui tukutuku .
41014060	Sa qai tu cake na bete levu e na kedra maliwa , ka tarogi Jisu , ka kaya , Sa sega na ka ko kaya mai ? a cava oqo eratou sa beitaki iko kina ko iratou oqo ?
41014061	A sa galu tu ga ko koya , ka sa sega na ka sa kaya . Sa tarogi koya tale na bete levu , ka kaya vua , O iko beka na Karisito , na Luve i Koya sa nona na vakarokoroko , se segai ?
41014062	A sa kaya ko Jisu , Oi au ga : ia dou na raica na Luve ni tamata ni sa tiko e na liga i matau i Koya sa kaukauwa , ni sa lako talega mai e na veio ni lomalagi .
41014063	Sa qai dresulaka na nonai sulu na bete levu , ka kaya , Sa yaga vakacava me so tale nai vakadinadina ?
41014064	dou sa rogoca ga ni vosavakacacataki na Kalou ; a cava dou lewa ? A ra sa lewai koya kecega , ni sa dodonu me vakamatei .
41014065	A ra sa qai ia eso me kasivita , ka tabonaka na matana , ka vaculaka , ka kaya vua , Tukuna mai se ko cei ; a ra sa sabica ko ira na ovisa .
41014066	Ia sa tiko e ra ko Pita e na rara ni vale , a sa lako mai e dua na vada ni bete levu ;
41014067	ia ni sa kunei Pita ni sa tatalai , sa vakaraici koya , ka kaya , Ko iko talega sa tiko vata kei Jisu na kai Nasareci .
41014068	A sa cakitaka ko koya , ka kaya , Au sa sega ni kila , au sa lecava tu na ka ko sa kaya . A sa qai lako yani vaka ki na katuba ; a sa tagi na toa .
41014069	A sa raici koya tale na vada , a sa kaya vei ira sa tu voleka , Sa dua vei ira ko koya oqo .
41014070	A sa cakitaka tale ko koya . A sa dede vakalailai ga , a ra sa kaya vei Pita ko ira sa tu voleka , Sa dina ga sa dua vei ira ko iko ; ni ko sa kai Kalili .
41014071	Sa qai vakatekivu ko koya me ruru ka bubului , ka vaka , Au sa sega ni kila na tamata oqo dou sa vosa kina .
41014072	Sa qai tagi vakarua na toa . Sa qai nanuma ko Pita na vosa ka kaya vua ko Jisu , Ni sa sega ni tagi mada vakarua na toa , ko na cakitaki au vakatolu . Ia ni sa vakasama , sa tagi .
41015001	Ia e na mataka era sa qai bose vata ko ira na bete levu kei ira na qase kei ira na vunivola kei ira kece na mataveilewai , ka vesuki Jisu , ka kauta tani , ka solia vei Pailato .
41015002	A sa tarogi koya ko Pailato , Ko sa nodra Tui na kai Jutia , se segai ? A sa vosa ko koya , ka kaya vua , Ko sa kaya dina mai .
41015003	A sa vuqa na ka era sa beitaki koya kina ko ira na bete levu .
41015004	Sa qai tarogi koya tale ko Pailato , ka kaya , Ko sa sega ni kaya e dua na ka ne ? raica na kena levu ni ka era sa beitaka vei iko .
41015005	A sa sega na ka sa kaya ko Jisu ; a sa kurabui kina ko Pailato .
41015006	A sa dau nonai valavala e na solevu ko ya me sereka vei ira e dua na tamata vesu , ko koya era sa digitaka .
41015007	A sa tiko e dua , na yacana ko Parapa , sa vesuki vata kei ira eso na tamata era sa ue , ka laba kina .
41015008	A ra sa kaci tiko na lewe vuqa , ka vakamasuta me kitaka vei ira me vaka sa dau nonai valavala .
41015009	A sa vosa vei ira ko Pailato , ka kaya , Dou sa vinakata meu sereka vei kemudou na nodra Tui na kai Jutia , se segai ?
41015010	ni sa kila ko koya era sa soli koya yani ko ira na bete levu ni ra sa vuvutaka .
41015011	A ra sa vakauqeti ira na lewe vuqa ko ira na bete levu , me sereki Parapa ga vei ira ko koya .
41015012	Sa qai vosa ko Pailato , ka kaya tale vei ira , A cava dou sa qai vinakata meu kitaka vua dou sa vakatoka me nodra Tui na kai Jutia ?
41015013	A ra sa qoqolou tale , Vakota ki na kauveilatai .
41015014	Sa qai kaya vei ira ko Pailato , A cava na ka ca sa cakava ko koya ? A ra sa qai qoqolou vakalevu cake , Vakota ki na kauveilatai .
41015015	Ia ni sa vinakata ko Pailato me vakalomavinakataki ira na lewe vuqa , sa sereki Parapa vei ira , a sa soli Jisu yani , ni sa vakanakuitataka mada eliu , me vakoti ki na kauveilatai .
41015016	A ra sa kauta tani ko ira na sotia ki na yasana ni vale ni turaga , ka vakasoqoni ira vata na mata sotia taucoko .
41015017	A ra sa vakasulumi koya e nai sulu lokaloka , a ra sa talia e dua nai sala e na veiwa-vakavotona , ka vakaisalataki koya kina .
41015018	A ra sa vakatekivu me kidavaka , Sa loloma , na nodra Tui na kai Jutia !
41015019	A ra sa warolaka na uluna e na dua na gasau , a ra sa kasivita , ka tekiduru ka vakarokoroko vua .
41015020	Ia ni ra sa vakalialia oti , era sa luvata vua nai sulu lokaloka , ka vakasuluma e na nonai sulu dina , ka kauta yani me ra vakota ki na kauveilatai .
41015021	A sa dua na kai Kirini , ko Saimoni , a tamadrau ko Alekisada kei Rufo , ko koya sa lako tu , ni sa lako tiko mai vanua , a ra sa vakasaurarataki koya me colata na nona kauveilatai .
41015022	A ra sa kauti koya ki na dua na yasana , ko Kolikoca , a kenai balebale , A vanua ni qavokavoka .
41015023	A ra sa solia vua na waini sa veiwaki vata kei na mura me gunuva ; a sa sega ni gunuva ko koya .
41015024	Ia ni ra vakota ki na kauveilatai , era sa qai vota na nona veisulu , ni ra vakawiri madigi , me ra dui kila nodrai votavota .
41015025	Ia sa kenai katolu ni aua , ni ra sa vakota ki na kauveilatai .
41015026	A sa volai ecake na ka sa beitaki vua : A NODRA TUI NA KAI JUTIA .
41015027	A ra sa vakota vata kaya ki na kauveilatai e lewe rua na daubutako ; e dua e na ligana i matau , ka dua e na ligana i mawi .
41015028	A sa vakayacori kina nai Vola Tabu , sa kaya , Sa wili vata kei ira na tamatai valavala ca ko koya .
41015029	Ia ko ira sa lako voli , era sa vosavakacacataki koya , ni ra sa kuretaka na uludra , ka kaya , Drasa , ko iko sa basuka na vale ni soro , ka tara e na bogi e tolu ,
41015030	vakabulai iko mada , ka kevu sobu mai na kauveilatai .
41015031	Sa vaka kina ko ira na bete levu , era sa vakalialia vakai ira , kei ira talega na vunivola , ka kaya , O koya sa dauvakabulai ira na tani ; ia sa sega ni vakabulai koya rawa :
41015032	me kevu sobu edaidai mai na kauveilatai na Karisito na nodra Tui na Isireli , me keimami raica ka vakabauta . Koi rau talega eratou a vakoti vata kaya ki na kauveilatai , erau sa vakalialiai koya .
41015033	Ia ni sa yaco nai kaono ni aua , sa butobuto na vanua taucoko , ka yacova nai kaciwa ni aua .
41015034	Ia e nai kaciwa ni aua sa kaci ko Jisu e na domo levu , ka kaya , Ilai , Ilai , lama sapakicani ? a kenai balebale , Noqu Kalou , noqu Kalou , ko sa biuti au e na vuku ni cava ?
41015035	Ia ka so vei ira sa tu voleka , ni ra sa rogoca , era sa kaya , Raica , sa kacivi Ilaija ko koya .
41015036	A sa cici e dua , ka tonisua e dua na vutovuto e na wai wiwi , ka vivia ki na dua na gasau , a sa vagunuvi koya , ka kaya , Laiva mada ; me da raica se na lako mai ko Ilaija me kevutaki koya sobu mai , se segai .
41015037	Ia ko Jisu , ni sa kaci e na domo levu , sa qai ciba yani .
41015038	A sa sei rua nai lati ni vale ni soro mai na tikina ecake ka kauta ki ra .
41015039	Ia ni sa raica na turaga ni valu , ko koya sa tu voleka ka donui koya , ni sa kaci vakaoqo ko koya , ka qai ciba yani , sa kaya , E dina ga sa Luve ni Kalou na tamata oqo .
41015040	Eso talega na yalewa era sa vakaraica vakayawa ; e dua vei ira ko Meri na yalewa ni Makitala , kei Meri na tinadrau ko Jemesa ka gone kei Josese , ko Salomi talega ;
41015041	eratou a daumuria , ka dauqarava , ni sa tiko mai Kalili ko koya ; kei ira talega na yalewa e lewe vuqa era a lako vata kaya ki Jerusalemi .
41015042	Ia ni sa yakavi mai , ni sa siga vakarau , na siga sa tarava na Siga ni Vakacecegu ,
41015043	sa lako mai ko Josefa , na kai Arimacea , a matanivanua , a sa dua vei ira na mataveilewai , a sa waraka na kena yaco na matanitu ni Kalou , a sa lako doudou vei Pailato , ka kerea na yago i Jisu .
41015044	A sa kidacala ko Pailato ni sa mate ko koya ; a sa kaciva na turaga ni valu , ka taroga se sa mate vakadede ko koya , se segai ?
41015045	Ia ni sa kila vua na turaga ni valu , sa solia na yagona vei Josefa :
41015046	a sa volia ko koya e dua nai sole lineni , a sa kevutaki koya sobu , ka solega kina , a sa vakotora e na dua nai bulubulu sa ta e na vatu ; a sa vaqiqica e dua na vatu ki na katuba ni bulubulu .
41015047	A rau sa raica na yasana sa vakotori kina ko koya , koi rau ko Meri na yalewa ni Makitala kei Meri na tina i Josese .
41016001	Ia ni sa oti na siga ni vakacecegu , ko iratou ko Meri na yalewa ni Makitala , kei Meri na tina i Jemesa , kei Salomi , eratou sa volia na waiwai vakaisaluaki , me ratou laki lumuti koya .
41016002	Ia e na mataka caca e nai matai ni siga ni wiki , eratou sa lako mai ki nai bulubulu ni sa qai cabe na siga .
41016003	A ratou sa kaya vakai iratou , Ko cei ena vaqiqica tani na vatu e na vukuda mai na katuba ni bulubulu ?
41016004	Ia ni ratou sa raica , eratou sa kunea ni sa vaqiqici tani na vatu : ni sa vatu levu sara .
41016005	Ia ni ratou sa curu ki nai bulubulu , eratou sa kunea e dua na cauravou sa tiko e na tikina i matau , sa vakaisulu e nai sulu balavu ka vulavula ; a ratou sa rere .
41016006	A sa kaya vei iratou ko koya , Dou kakua ni rere : dou sa vakasaqarai Jisu na kai Nasareci , ko koya ka lauvako ki na kauveilatai : sa tu cake tale ko koya : sa sega eke : raica na tikina era a vakotora kina !
41016007	ia dou lako , tukuna vei ira na nona tisaipeli , vei Pita talega , ni sa liutaki kemudou ko koya ki Kalili ; dou na raici koya kina , me vaka na nona vosa vei kemudou .
41016008	A ratou sa lako kusarawa yani , ka dro mai nai bulubulu ; ia eratou sa sautaninini ka kidroa ; eratou sa sega talega ni kaya e dua na ka vua e dua ; ni ratou sa rere .
41016009	Ia ni sa tu cake tale ko koya e na mataka lailai e nai matai ni siga ni wiki , sa rairai eliu ko koya vei Meri na yalewa ni Makitala , ko koya ka vakaseva tani vua ko koya e lewe vitu na tevoro .
41016010	Sa qai lako ko koya ka tukuna vei ira era dautiko vata kaya eliu , ni ra sa rarawa ka tagi .
41016011	Ia ko ira , ni ra sa rogoca sa bula ko koya ka sa rairai vei koya , era sa sega ni vakadinata .
41016012	Sa qai rairai ko koya ia sa dua tani na yagona ki na lewe rua vei ira , ni rau sa lako tiko ki na dua na yasana ki vanua :
41016013	a rau sa lako ka tukuna vei ira sa vo ; a ra sa sega talega ni vakadinati rau .
41016014	Sa oti , sa rairai ko koya vei ira na lewe tinikadua ni ra sa kana tiko , a sa vunauci ira e na vuku ni nodra sega ni vakabauta kei na nodra lomakaukauwa , ni ra sa sega ni vakadinati iratou eratou sa raici koya ni sa tu cake tale .
41016015	A sa kaya vei ira , Dou lako yani ki vuravura taucoko , ka vunautaka nai tukutuku-vinaka kivei ira na tamata kecega .
41016016	O koya sa vakabauta ka sa papitaisotaki ena bula : ia ena cudruvi ga ko koya sa sega ni vakabauta .
41016017	Ia na veivakatakilakila oqo era na cakava ko ira sa vakabauta : Era na vakaseva tani na tevoro eso e na yacaqu ; era na vosataka na vosa ni veivanua tani ;
41016018	era na tomika na gata eso ; ia kevaka era gunuva na ka e gaga sara , era na sega ni ca kina ; era na tabaki ira talega sa tauvi-mate e na ligadra , a ra na bula kina .
41016019	Ia ni sa vosa oti vei ira na Turaga ko Jisu , sa kau cake ki lomalagi , ka sa tiko sobu e na liga i matau ni Kalou .
41016020	Ia ko ira , era sa lako yani , ka vunau e na veiyasana kecega , a sa cakacaka vata kei ira na Turaga , a sa vakadinadinataka na vosa e na veivakatakilakila sa muri . Emeni .
42001001	Ni ra sa lewe vuqa era sa bolea me ra vakarautaka nai tukutuku ni veika sa vakadinati deivaki sara vei keda ,
42001002	me vaka na ka era sa tukuna vei keda , ko ira era sa raica e na matadra ka sa qarava na vosa , mai nai vakatekivu ;
42001003	sa vinaka talega vei au , niâu a vakatarotaroga matua sara na ka kecega mai nai vakatekivu , meâu veivakadutaitaka e nai vola vei kemuni , Ceofilo na turaga dina ,
42001004	mo kila kina na kena dina ni veika ko sa vakatavulici kina .
42001005	E na gauna sa tui Jutia kina ko Eroti , sa dua na bete ko Sakaraia na yacana , e na matabete i Epaia : a sa watina e dua vei ira na luve i Eroni , ko Ilisapeci na yacana .
42001006	A rau sa dodonu ruarua e na mata ni Kalou , erau sa muria kecega na vunau kei nai vakaro ni Turaga , ka sega ni cala .
42001007	A sa sega na luvedrau , ni sa yava ko Ilisapeci , a rau sa qase ruarua mai .
42001008	A sa yaco , ni sa ia tiko ko koya na cakacaka vakabete e na mata ni Kalou , e na vuku ni nona matabete ,
42001009	me vaka nai valavala ni cakacaka vakabete , sa nonai tavi me vakama na ka boi vinaka , ni sa curu ki na vale-ni-soro ni Turaga .
42001010	Ia ko ira kecega na tamata era lewe vuqa , era sa tu etautuba ka masu ni sa kama tiko na ka boi vinaka .
42001011	A sa rairai vua e dua na agilose ni Turaga , sa tu e na yasana i matau ni cabocabo ni ka boi vinaka .
42001012	Ia ni sa raica ko Sakaraia , sa kidroa , a sa kani koya na rere .
42001013	Sa kaya vei koya na agilose , Kakua ni rere , Sakaraia ; sa rogoci na nomu masu ; ka na vakasucuma e dua na luvemu-tagane ko Ilisapeci na watimu , ia ko na vakayacani koya ko Joni .
42001014	Ia ko na reki ka marau kina , ena lewe vuqa talega era na reki e na vuku ni nona sucu .
42001015	Ni na levu ko koya e na mata ni Turaga , ka na sega ni gunu waini se na yaqona ; ena vakasinaiti talega e na Yalo Tabu , mai na kete i tinana .
42001016	Ia ka lewe vuqa vei ira na luve i Isireli ena saumaka mai ko koya ki na Turaga na nodra Kalou .
42001017	Ia ena liutaki koya e na yalo i Ilaija kei na nona kaukauwa , me saumaka na lomadra na qase vei ira na gone , kei ira era talaidredre ki na nodra vuku era yalododonu ; me vakarautaka na tamata me ra qai nona na Turaga .
42001018	A sa kaya vua na agilose ko Sakaraia , A cava meâu kila kina na ka oqo ? niâu sa qase , a sa vuqa na yabaki ni watiqu .
42001019	A sa vosa na agilose , ka kaya vua , Oi au ko Keperieli , au sa dautu e na mata ni Kalou ; ia kaâu sa talai mai meâu vosa vei iko , ka tukuna vei iko nai tukutuku vinaka oqo :
42001020	ka raica , ko na galu ga , ko na sega ni vosa rawa , me yaco mada na siga ena vakayacori kina na veika oqo , ni ko sa sega ni vakadinata na noqu vosa , o koya ena vakayacori ga e na kena gauna .
42001021	A ra sa waraki Sakaraia ko ira na tamata , a ra sa kidacala ni sa dede ko koya e na vale ni soro .
42001022	Ia ni sa curu mai ko koya , sa sega ni vosa rawa vei ira : a ra sa qai kila ni sa raica ko koya e dua na raivotu e na vale ni soro ; ia sa vakatabataba vei ira ko koya , ka sa galu tikoga .
42001023	Ka ni sa oti na gauna ni nona cakacaka , sa lako tani yani ki nona vale .
42001024	A sa oti na veisiga ko ya , sa qai kunekune na watina ko Ilisapeci , a sa vunitaki koya ka vula lima , ka kaya ,
42001025	Sa cakacaka vakaoqo vei au na Turaga e na siga sa nakita kina ko koya , me kauta tani na ka kaâu a rogo ca kina vei ira na tamata .
42001026	Ia , e nai kaono ni vula sa talai na agilose ko Keperieli mai vua na Kalou , ki na dua na koro mai Kalili , a yacana ko Nasareci ,
42001027	vua e dua na goneyalewa sa musu vua e dua na tagane na yacana ko Josefa , e na mataqali i Tevita ; ia na yaca ni goneyalewa ko Meri .
42001028	A sa lako mai vei koya na agilose , ka kaya , Sa loloma , ko iko sa daulomani ! sa tiko vei iko na Turaga ; ko sa kalougata vakalevu vei ira na yalewa tani .
42001029	Ia ko koya , sa kidroa e na nona vosa , a sa vakanananu e lomana se vakabeka evei nai valavala ni veikidavaki vakaoqo .
42001030	A sa kaya vei koya na agilose , Kakua ni rere , Meri : ni ko sa kune loloma vua na Kalou :
42001031	ka raica , ko na kunekune , ko na vakasucuma talega e dua na gonetagane ; ia mo vakayacani koya ko JISU .
42001032	Ena levu ko koya , ka na vakatokai na Luve i Koya sa cecere sara ; ia na Turaga na Kalou ena solia vua nai tikotiko vakaturaga nei tamana ko Tevita :
42001033	ia ena lewa ko koya na mataqali i Jekope ka sega ni mudu ; ena sega talega ni oti na nona matanitu .
42001034	Sa qai kaya vua na agilose ko Meri , Ena yaco vakabeka evei na ka oqo , niâu sa sega ni veiyacovi kaya e dua na tagane ?
42001035	A sa vosa na agilose , ka kaya vua , Ena lako sobu mai vei iko na Yalo Tabu , ena vakarurugi iko talega na kaukauwa i Koya sa cecere sara : ia ko koya ena sucu mai vei iko ena vakatokai kina me ka tabu na Luve ni Kalou .
42001036	Ka raica , na dauvemu ko Ilisapeci , sa kunekunetaka talega e dua na gone tagane , ni sa qase ; ia oqo sa kenai kaono ni nona vula , ko koya ka vakatokai e yava .
42001037	Ni na sega ni dredre vua na Kalou e dua na ka .
42001038	Sa qai kaya ko Meri , Raica na vada ni Turaga ; me yaco ga vei au me vaka na nomuni vosa . A sa lako tani na agilose maivei koya .
42001039	A sa ia ko Meri e na gauna ko ya , ka lako vakusarawa ki colo , ki na dua na koro ni Jutia ;
42001040	a sa curu ki na vale i Sakaraia , a sa veikidavaki kei Ilisapeci .
42001041	Ia ni sa rogoca ko Ilisapeci na vosa ni veikidavaki nei Meri , sa rika e ketena na gone , a sa vakasinaiti ko Ilisapeci ena Yalo Tabu :
42001042	a sa tabalaka cake na domona ko koya , ka kaya , Ko sa kalougata vakalevu vei ira na yalewa tani , a sa kalougata na vua ni ketemu .
42001043	A sa vakaevei na ka oqo vei au , ni sa lako maivei au na tinana na noqu Turaga ?
42001044	Ka raica , ni sa rorogo e daligaqu na vosa ni nomu veikidavaki , sa rika e na reki na gone ena ketequ .
42001045	A sa kalougata ko koya sa vakadinata ; ni na vakayacori na ka sa tukuni vua maivei koya na Turaga .
42001046	A sa kaya ko Meri , Sa vakamalua vua na Turaga na yaloqu ,
42001047	A sa reki na yaloqu vua na Kalou na noqui Vakabula .
42001048	Ni sa lomana na nona vada ni sa dravudravua : Ka raica , mai na gauna oqo ena kaya nai tabatamata kecega niâu sa kalougata .
42001049	Ni sa cakava na ka levu eso vei au ko koya sa qaqa ; Ia sa dokai na yacana .
42001050	A sa tu na nona loloma vei ira sa rerevaki koya , ka yacova nai tabatamata e vuqa .
42001051	Sa kaukauwa na cakacaka ni ligana ; Sa dui vakasesei ira na viavialevu ko koya e na vuku ni nanuma ni yalodra .
42001052	Sa vakasivoi ira na kaukauwa mai na nodrai tikotiko , A sa vakaceceretaki ira era tamata lalai .
42001053	Sa vakamamautaki ira era sa viakana e na ka vinaka ; A sa vakatalai ira wale era vutuniyau .
42001054	Sa vukei ira na nona tamata na Isireli , Ni sa vakananuma na loloma ;
42001055	( Me vaka na nona vosa vei ira na noda qase , ) Vei Eparaama , kei na nona kawa ka sega ni mudu .
42001056	A sa tiko vata kaya ko Meri ka vula tolu beka , a sa qai lesu ki nona vale .
42001057	A sa yaco na siga i Ilisapeci me vakasucu kina ; a sa vakasucuma ko koya e dua na gonetagane .
42001058	A ra sa rogoca ko ira sa tiko voleka vua , kei ira na dauvena , ni sa lomani koya vakalevu na Turaga ; a ra sa reki vata kaya .
42001059	Ia e nai kawalu ni siga era sa lako mai me ra ciliva na gone ; a ra sa vakayacani koya ko Sakaraia , me rau veiyacani kei tamana .
42001060	Ia sa kaya na tinana , Me kakua ; sa yacana ga ko Joni .
42001061	A ra sa kaya vua , Sa sega na wekamu sa vakayacani e na yaca oqo .
42001062	A ra sa vakatabataba vei tamana , se cava e vinakata ko koya me yacana .
42001063	A sa vaka ko koya me dua na papa ni volavola , a sa vola . A yacana ko Joni . A ra sa kurabui kecega .
42001064	A sa sereki sara na gusuna kei na yamena , a sa vosa ko koya , ka vakarokorokotaka na Kalou .
42001065	A ra sa rere kecega era tiko vakavolivoliti ira ; a sa tukuni yani na vosa kecega oqo ki na colo taucoko vaka-Jutia .
42001066	A ra sa tugana e lomadra ko ira kece era rogoca , a ra sa kaya , Ena vakabeka evei nai valavala ni gone oqo ? A sa tiko vata kaya na liga ni Turaga .
42001067	A sa vakasinaiti e na Yalo Tabu ko Sakaraia na tamana , a sa parofisai mai , ka kaya ,
42001068	Me vakarokorokotaki na Turaga na Kalou nei Isireli ; Ni sa lako mai vei ira na nona tamata ka vakabulai ira ,
42001069	A sa vakatubura vei keda e dua na veivakabulai sa vaka na kaukamea , E na mataqali i Tevita na nona tamata ;
42001070	( Me vaka na ka sa tukuna ko koya e na gusudra na nona parofita tabu , mai nai vakatekivu kei vuravura : )
42001071	Na veivakabulai mai na noda meca , mai na ligadra kece talega era sa cati keda :
42001072	Me vakayacora na yalololoma vei ira na noda qase , Me nanuma talega na nona veiyalayalati tabu ;
42001073	Na bubului sa bubului kina ko koya vei Eparaama na tamada ,
42001074	Me solia mai vei keda , me da vakabulai mai na ligadra na noda meca , Ka qaravi koya ka sega ni rere ,
42001075	E na yalosavasava kei na caka dodonu e matana , e na veisiga kecega ni noda bula .
42001076	Ia ko iko na gone , ko na vakatokai na parofita i Koya sa cecere sara : Ni ko na liu vua na Turaga me caramaka na nona sala :
42001077	Me vakatakila vei ira na nona tamata na ka me ra bula kina , Ni sa bokoci na nodra i valavala ca ,
42001078	E na vuku ni nona loloma levu na noda Kalou , Sa kida mai kina vei keda na rarama maicake ,
42001079	Me vakararamataki ira era sa tiko e na butobuto kei na yaloyalo ni mate , Ka me tubera na yavada ki na sala ni veivinakati .
42001080	A sa tubu cake na gone , a sa yalomatua sara , a sa tiko e loma ni veikau me yaco mada na nona siga me vakarairaitaki kina vei ira na Isireli .
42002001	Sa veitarogi kei ira na tamata vuku mai Jerusalemi ni sa gone ga . Sa talairawarawa vei rau ko Meri kei Josefa . Ena gauna ko ya , sa tukuni yani na lewa i Sisa Akusito , me volai na lewe ni vanua taucoko .
42002002	Sa vakaoti mada nai vola oqo ni sa Kovana mai Siria ko Kirinio .
42002003	A ra sa dui lako kecega na tamata me ra volai , ko ira yadua ki na nona koro .
42002004	Sa lako cake talega ko Josefa e Kalili , mai na koro ko Nasareci , ki Jutia , ki na koro i Tevita , a yacana ko Pecileema : ni sa mataqali vata kei Tevita , ka sa tubu mai vua :
42002005	me volai kei Meri , ko koya sa musu vua me watina , a sa bukete tiko .
42002006	Ia ni rau sa tiko maikea , sa yaco na nona siga me vakasucu kina .
42002007	A sa vakasucuma na nona ulumatua na gonetagane , a sa viviraka vua nai sulu ni gone , ka vakadavora e na nodra tikina na manumanu ; ni sa sega na tiki ni bure me nodratou .
42002008	A sa so nai vakatawa ni sipi e na vanua ko ya , era sa tiko mai na vanua veico , a ra veivuke me vakatawa na sipi e na bogi .
42002009	Ka raica , sa dua na agilose ni Turaga , sa rairai vei ira , a sa cila vakavolivoliti ira nai ukuuku ni Turaga , a ra sa rere vakalevu .
42002010	A sa kaya vei ira na agilose , Dou kakua ni rere ; raica , au sa kauta mai vei kemudou e dua nai tukutuku vinaka mo dou reki vakalevu kina , kei ira kecega na tamata .
42002011	Ni sa sucu vei kemudou e na siga oqo , e na koro i Tevita , nai Vakabula , ko koya na Karisito na Turaga .
42002012	Ia oqo na kenai vakatakilakila vei kemudou : Dou na kunea na gone sa viviraki vua nai sulu ni gone , a sa davo e na nodra tikina na manumanu .
42002013	A ra sa lewe vuqa na kai lomalagi , era sa tiko vakasauri vata kaya na agilose , a ra sa vakavinavinaka vua na Kalou , ka kaya ,
42002014	Sa nona na Kalou na vakarokoroko e na veiyasana ecake sara ! A sa veivinakati rawa ko ira e vuravura : sa lomani ko ira na tamata .
42002015	Ia ni sa lako tani vei ira ko ira na agilose ki lomalagi , era sa kaya vakai ira nai vakatawa ni sipi , Me datou mai lako ki Pecileema , me raica na ka oqo sa qai yaco , o koya sa vakatakila mai vei kedatou na Turaga .
42002016	A ra sa lako vakatotolo yani , a ra sa kunei Meri , kei Josefa , kei na gone sa davo e na nodra tikina na manumanu .
42002017	Ia ni ra sa raica , era sa tukuna yani na vosa sa tukuni vei ira e na vuku ni gone oqo .
42002018	A ra sa kurabui kecega era sa rogoca na veika sa tukuna vei ira ko ira nai vakatawa ni sipi .
42002019	A sa taura na vosa kecega oqo ko Meri , ka sa vakananuma kina e lomana .
42002020	Ia ko ira nai vakatawa ni sipi era sa lesu tale , a ra sa vakavinavinakataka ka doka na Kalou e na vuku ni ka kecega era sa rogoca ka raica , me vaka sa tukuni oti vei ira .
42002021	Ni sa oti na bogi walu , me qai cilivi kina na gone , sa vakatokai na yacana ko Jisu , me vaka ka vakatoka na agilose ni sa bera ni kunekunetaki .
42002022	Ia ni sa oti na veisiga ni vakasavasavataki i tinana me vaka na vunau i Mosese , erau sa kauti koya ki Jerusalemi , me vakacabora ki na Turaga ;
42002023	( me vaka sa volai e na vunau ni Turaga , A gonetagane kecega sa ulumatua ena vakatokai me tabu me nei Jiova ; )
42002024	me rau vakacabora talega nai soro me vaka na ka sa kaya na vunau ni Turaga , Me rua na soqe , se rua na luve ni ruve .
42002025	Ka raica , sa dua na tamata mai Jerusalemi , ko Simioni na yacana ; a sa yalododonu ka daulotu na tamata oqo , a sa waraka na nodra vakacegui na Isireli ; a sa tiko vei koya na Yalo Tabu .
42002026	A sa vakatakila oti vua na Yalo Tabu , ni na sega mada ni mate , ena kunea eliu na Karisito ni Turaga .
42002027	A sa vakavuna na Yalo Tabu na nona lako ki na vale ni soro ; ia ni rau sa kauta mai na gone ko Jisu koi rau na nona qase , me caka vua me vaka nai valavala ni vunau ,
42002028	sa qai keveta cake ko koya , ka vakavinavinakataka na Kalou , ka kaya ,
42002029	Kemuni na Turaga , ko ni qai laiva na nomuni tamata me lako E na vakacegu , me vaka na nomuni vosa :
42002030	Ni sa qai raica na mataqu na vu ni bula maivei kemuni ,
42002031	Io , ko koya ko ni sa vakarautaka e na matadra na tamata kecega ;
42002032	A rarama me vakararamataki ira na veimatanitu tani , Me nodrai ukuuku talega na nomuni tamata na Isireli .
42002033	A rau sa kurabui ko Josefa kei na tinana e na vuku ni veika sa tukuni e na vukuna .
42002034	A sa vosavakalougatataki rau ko Simioni , a sa kaya vei Meri na tinana , Raica , ko koya oqo sa viritoka me bale sobu kina , se tu cake kina e lewe vuqa vei ira na Isireli ; ka mei vakatakilakila ena vosavakacacataki ;
42002035	me vakarairaitaki kina na nanuma ni yalodra era lewe vuqa : ia ena laubasikataka na yalomu talega nai seleiwau .
42002036	A sa dua na parofita yalewa , ko Ana , a luve i Fanueli , e na mataqali i Aseri : ( sa vuqa sara na nona yabaki , sa goneyalewa ni sa vakawati , a rau sa bula vata kei na watina ka yabaki vitu :
42002037	sa qai yada , ka walusagavulu ka va na kena yabaki , ) a sa sega ni lako tani e vale ni soro , a sa daulotu ka lolo ka masu e na siga kei na bogi .
42002038	A sa lako mai ko koya e na tiki-ni-siga ko ya , a sa vakavinavinakataka talega na Turaga , a sa vosataki koya vei ira kecega era tiko mai Jerusalemi era waraka nai Vakabula .
42002039	Ia ni rau sa cakava oti na ka kecega me vaka na vunau ni Turaga , eratou sa lesu tale ki Kalili , ki na nodratou koro ko Nasareci .
42002040	A sa tubu cake na gone , a sa yalomatua mai , sa sinai e na vuku ; a sa tu vei koya na loloma ni Kalou .
42002041	A rau sa lako na nona qase e na veiyabaki ki Jerusalemi ki na kana vata ni lako-sivia .
42002042	Ia ni sa qai tinikarua na nona yabaki , eratou sa lako ki Jerusalemi , me vaka na kenai valavala ni kana vata ;
42002043	ia ni ratou sa vakaotia na veisiga , ka rau sa lesu tale , sa tiko ga na gone ko Jisu mai Jerusalemi ; a rau sa sega ni kila ko Josefa kei tinana .
42002044	A rau sa nanuma sa tiko ko koya kei ira sa lako tu , a rau sa lako ga e na dua na siga ka bogi ; a rau sa qai vakasaqarai koya vei ira na kai nodra , kei ira era veikilai kei rau .
42002045	Ia ni rau sa sega ni kunea , erau sa lesu tale ki Jerusalemi , ka vakasaqarai koya tiko .
42002046	Sa oti e tolu na bogi , erau sa qai kunei koya e na vale ni soro , ni sa tiko e na kedra maliwa nai vakavuvuli , ka rogoci ira tiko , ka taro talega vei ira .
42002047	A ra sa kurabui ko ira kece era sa rogoca , e na nona vuku kei na nona vosa .
42002048	Ia ni rau sa raica , erau sa kurabui ; a sa kaya vua ko tinana , Na luvequ , ko sai valavala vakaoqo vei keirau ena vuku ni cava ? raica , keirau kei tamamu keirau sa vakasaqarai iko ka sa rarawa tiko .
42002049	A sa kaya vei rau ko koya , E na cava drau sa vakasaqarai au ? drau sa sega beka ni kila ni sa kilikili kei au meâu tiko e na vale nei Tamaqu ?
42002050	A rau sa sega ni kila nai balebale ni vosa sa kaya vei rau ko koya .
42002051	A sa lako sobu vata kei rau ko koya , a sa yaco ki Nasareci , a sa talairawarawa vei rau : a sa maroroya ko tinana na vosa kecega oqo e lomana .
42002052	A sa tubu cake ko Jisu e na vuku kei na yagona talega , a sa vinakati koya vakalevu cake tikoga na Kalou kei ira talega na tamata .
42003001	Ia e nai katinikalima ni yabaki sa tui kina ko Tiperiu Sisa , ka sa kovana mai Jutia ko Ponitio Pailato , a sa turaga mai Kalili ko Eroti , a sa turaga mai Ituria kei na vanua ko Tirakoniti ko Filipi na tacina , a sa turaga mai Apilini ko Lisania ;
42003002	ni sa bete levu ko Anasa kei Kaiafa , sa qai yaco na vosa ni Kalou vei Joni na luve i Sakaraia e loma ni vanua .
42003003	A sa lako mai ko koya ki na veiyasana kecega sa voleka ki na Joritani , a sa vunautaka na nodra papitaiso era veivutuni me bokoci nai valavala ca ;
42003004	me vaka sa volai e nai vola ni vosa i Aisea na parofita , ni sa kaya , A domo ni dua sa kacikaci e loma ni vanua , Dou caramaka na sala i Jiova , Cakava me dodonu na nona salatu :
42003005	Ena vakaceceretaki na buca kecega , ka na vakalolovirataki na ulu-ni-vanua kei na vanua-cecere kecega ; Ka na vakadodonutaki na ka sa veve , Ka na vakalogalogavinakataki na sala sa sukusukura ;
42003006	Ena raica talega na vu ni bula mai vua na Kalou na tamata kecega .
42003007	Sa qai kaya ko koya vei ira na lewe vuqa era sa lako mai me papitaisotaki ira ko koya , Oi kemudou na kawa ni gata , ko cei sa vakasalataki kemudou mo dou dro tani mai na cudru sa bera mai ?
42003008	o koya mo dou qai vuataka na vua e kilikili kei na veivutuni ; ia dou kakua ni kaya e na lomamudou , A tama i keimami ko Eparaama ; niâu sa kaya vei kemudou , sa rawarawa vua na Kalou me vakatubura na veivatu oqo me ra luve i Eparaama .
42003009	Ia na matau sa no edaidai e na vu ni kau , ka sa ta laivi kina na kau kecega sa sega ni vuataka na vua vinaka , a sa biu ki na bukawaqa .
42003010	A ra sa tarogi koya ko ira na lewe vuqa , ka kaya , A cava me keimami cakava ?
42003011	A sa vosa ko koya , ka kaya vei ira , Ko koya sa rua na nonai curucuru , me solia vua sa sega na nona : me kitaka vaka talega kina ko koya sa tu vua na kakana .
42003012	Sa qai lako talega mai ko ira eso na daukumuna nai vakacavacava me ra papitaisotaki , a ra sa taroga , Vakavuvuli , a cava me keimami cakava ?
42003013	A sa kaya vei ira ko koya , Dou kakua ni taura me levu cake e na ka sa lesi vei kemudou .
42003014	O ira talega na sotia , era sa mai tarogi koya , ka kaya , A cava me keimami cakava ? A sa kaya vei ira ko koya , Dou kakua ni vakacacana e dua , se beitaka vakailasu ; dou lomavinaka talega e na kemudoui voli .
42003015	Ia ni sa wawa ko ira na tamata , a sa vakananumi Joni e na lomadra ko ira kecega na tamata , se na Karisito ko koya , se segai ;
42003016	sa vosa ko Joni , ka kaya vei ira kecega , E dina kaâu sa papitaisotaki kemudou e na wai : a sa lako mai ko koya sa levu cake vei keirau , ia na wa ni nonai vava kaâu sa sega ni yaga meâu sereka : ena papitaisotaki kemudou ko koya e na Yalo Tabu kei na bukawaqa :
42003017	ia sa taura e ligana na nonai sivi ni sila , ka na vakasavasavataka sara ko koya na sila ni nona rara , ka binia vata na sila ki na nona lololo : ka na vakama ko koya na qana e na bukawaqa e sega ni bokoci rawa .
42003018	A sa vuqa tale na ka sa vunautaka ko koya vei ira na tamata e na nona vunau .
42003019	Ia ko Eroti na turaga , ni sa vunauci koya ko koya e na vuku i Erotiasa na wati i Filipi na tacina , kei na vuku ni ka ca kecega sa kitaka ko Eroti ,
42003020	sa qai vakaikuritaka me levu cake , ni sa sogolati Joni e na vale ni veivesu .
42003021	Ia ni ra sa papitaisotaki tiko na tamata kece , sa papitaisotaki talega ko Jisu ; ka ni sa masu tiko , sa wase rua ko lomalagi ,
42003022	a sa lako sobu mai vua vakayago na Yalo Tabu , me vaka na ruve ; a sa rogo e dua na domo mai lomalagi , sa vaka , O iko na noqu Gone ni toko ; au sa dauvinakati iko vakalevu .
42003023	A sa tolusagavulu na yabaki i Jisu , ko koya sa kainaki sa luve i Josefa , ni sa vakatekivu me vakavuvuli voli ko koya na luve i Ili ,
42003024	ko koya na luve i Macati , ko koya na luve i Livai , ko koya na luve i Meliki , ko koya na luve i Janai , ko koya na luve i Josefa ,
42003025	ko koya na luve i Mataceia , ko koya na luve i Emosi , ko koya na luve i Neumi , ko koya na luve i Esili , ko koya na luve i Nake ,
42003026	ko koya na luve i Maaci , ko koya na luve i Mataceia , ko koya na luve i Semei , ko koya na luve i Josefa , ko koya na luve i Juta ,
42003027	ko koya na luve i Joana , ko koya na luve i Risa , ko koya na luve i Serupapeli , ko koya na luve i Salacieli , ko koya na luve i Niri ,
42003028	ko koya na luve i Meliki , ko koya na luve i Ati , ko koya na luve i Kosami , ko koya na luve i Elimotami , ko koya na luve i Eri ,
42003029	ko koya na luve i Jose , ko koya na luve i Eliesa , ko koya na luve i Jorima , ko koya na luve i Macati , ko koya na luve i Livai ,
42003030	ko koya na luve i Simioni , ko koya na luve i Jutasa , ko koya na luve i Josefa , ko koya na luve i Jonani , ko koya na luve i Elaiakimi ,
42003031	ko koya na luve i Melea , ko koya na luve i Menani , ko koya na luve i Mataca , ko koya na luve i Necani , ko koya na luve i Tevita ,
42003032	ko koya na luve i Jese , ko koya na luve i Opeti , ko koya na luve i Poasi , ko koya na luve i Salimoni , ko koya na luve i Nasoni ,
42003033	ko koya na luve i Aminatapi , ko koya na luve i Erami , ko koya na luve i Esiromi , ko koya na luve i Feresi , ko koya na luve i Juta ,
42003034	ko koya na luve i Jekope , ko koya na luve i Aisake , ko koya na luve i Eparaama , ko koya na luve i Tira , ko koya na luve i Neori ,
42003035	ko koya na luve i Seruke , ko koya na luve i Rekau , ko koya na luve i Peleki , ko koya na luve i Eperi , ko koya na luve i Sela ,
42003036	ko koya na luve i Keinana , ko koya na luve i Afakisati , ko koya na luve i Semi , ko koya na luve i Noa , ko koya na luve i Lemeki ,
42003037	ko koya na luve i Mecusela , ko koya na luve i Inoki , ko koya na luve i Jereti , ko koya na luve i Malelili , ko koya na luve i Keinana ,
42003038	ko koya na luve i Inosi , ko koya na luve i Seci , ko koya na luve i Atama , ko koya na luve ni Kalou .
42004001	Ia ni sa sinai ko Jisu e na Yalo Tabu , sa lesu tale mai na Joritani , a sa kauti koya na Yalo Tabu ki na loma ni veikau ,
42004002	a sa dauveretaki koya na tevoro ka bogi vasagavulu . A sa sega na ka e kania ko koya e na veisiga ko ya : ia ni sa oti sa qai viakana .
42004003	A sa kaya na tevoro kivei koya , Kevaka ko sa Luve ni Kalou , mo kaya mada me vuki na vatu oqo mei buli madrai .
42004004	A sa vosa vua ko Jisu , ka kaya , Sa volai , Ena sega ni bula na tamata e na madrai duaduaga , sa bula ga e na vosa kecega ni Kalou .
42004005	A sa tuberi koya na tevoro ki na dua na ulu-ni-vanua cecere , a sa vakaraitaka vei koya vakasauri sara na veimatanitu kecega e vuravura .
42004006	Sa qai kaya na tevoro kivei koya , A lewa ni ka kecega oqori kaâu na solia vei iko , kei na kedrai ukuuku talega , ni sa soli vei au , ia kaâu sa solia vei koya yadua kaâu sa via solia kina :
42004007	ia kevaka ko na vakarokoroko vei au , ena nomu kecega .
42004008	A sa vosa vua ko Jisu , ka kaya , Mo lako ki dakuqu , Setani : ni sa volai , Mo vakarokoroko vei Jiova na nomu Kalou , ia mo qaravi koya duaduaga .
42004009	A sa kauti koya ki Jerusalemi , ka vakatikora e na taba ni vale ni soro , a sa kaya vua , Kevaka ko sa Luve ni Kalou , mo rika sobu eke ;
42004010	ni sa volai , Ena vakaroti ira na nona agilose ko koya e na vukumu , me ra maroroi iko :
42004011	ia Era na keveti iko e na ligadra , De dua na siga sa tavutu kina na yavamu e na vatu .
42004012	A sa vosa ko Jisu , ka kaya vua , Sa kainaki , Mo kakua ni vakatovolea vakaca na nomu Kalou ko Jiova .
42004013	Ia ni sa vakaotia kecega na dauvere na tevoro , sa lako tani vua ka yacova e dua na gauna .
42004014	A sa lesu tale ko Jisu e na kaukauwa ni Yalo Tabu ki Kalili ; a sa kuruvaki na kenai rogorogo ki na vanua taucoko sa vakavolivolita .
42004015	A sa vakatavuvuli tiko e na nodra veivale ni lotu , a ra sa dokai koya ko ira kecega .
42004016	A sa yaco ki Nasareci , a koro ka susugi kina : ia me vaka na nonai valavala , sa curu ki na vale ni lotu e na siga ni vakacecegu , a sa tu cake me wili vola .
42004017	A sa soli vua nai vola nei Aisea na parofita . Ia ni sa tevuka nai vola , sa kunea na tikina sa volai kina ,
42004018	Sa tu vei au na Yalo i Jiova , Ni sa lumuti au ko koya meâu vunautaka nai tukutuku-vinaka vei ira era sa dravudravua ; Meâu vunautaka na sereki vei ira na bobula , Kei na rai tale vei ira era sa mataboko , Meâu vakalalagataki ira era sa mavoa ,
42004019	Meâu vunautaka na yabaki vinaka i Jiova .
42004020	A sa viviga nai vola , a sa solia tale vua nai talatala , a sa tiko sobu ; a sa vakaraici koya matua na matadra kecega era tiko e na vale ni lotu .
42004021	Sa qai kaya vei ira ko koya , E na siga oqo sa vakayacori e na daligamudou nai Vola Tabu oqo .
42004022	A ra sa vakadinadina vua ko ira kecega , a ra sa kurabui e na vuku ni vosa vinaka sa lako mai na gusuna . A ra sa kaya , Sa sega li ni luve i Josefa ko koya oqo ?
42004023	A sa kaya vei ira ko koya , E dina ga dou na vosataka vei au nai bole oqo , Vuniwai , mo vakabulai iko mada : a ka kecega keimami sa rogoca sa caka mai Kapenaumi , kitaka talega e na nomu vanua oqo .
42004024	Sa kaya talega ko koya , Au sa kaya vakaidina vei kemudou , Sa sega e dua na parofita sa vinakati e na nona vanua .
42004025	Ia kaâu sa vosa dina vei kemudou , Era lewe vuqa na yada e Isireli e na gauna i Ilaija , ni sa sogo tu ko lomalagi ka yabaki tolu ka mani vula ono , ni sa dausiga vakalevu na vanua taucoko :
42004026	a sa sega ni talai ko Ilaija vua e dua vei ira , vua ga e dua na yada mai Sarepita , e na yasayasa vaka Saitoni .
42004027	A sa lewe vuqa talega na vukavuka e Isireli e na gauna i Ilaisa na parofita ; a sa sega e dua vei ira sa vakasavasavataki , ko Neamani ga na kai Siria .
42004028	Ia ko ira kecega e na vale ni lotu , ni ra sa rogoca na ka oqo , era sa cudru vakalevu sara ,
42004029	a ra sa tu cake , ka biligi koya ki nai bili ni koro , a ra sa kauta ki na bati ni ulu-ni-vanua sa tara tu kina na nodra koro , me ra biliga mai na bari-ni-savu .
42004030	A sa lako ko koya e na kedra maliwa , ka lako tani yani .
42004031	A sa lako sobu ki Kapenaumi , a koro mai Kalili , a sa vakatavuvuli e na veisiga ni vakacecegu .
42004032	A ra sa kurabui sara e na nonai vakavuvuli , ni sa vosa ko koya e na kaukauwa vakai koya .
42004033	A sa tiko e na vale ni lotu e dua na tamata , ka curumi koya na yalo ni dua na tevoro velavela , a sa qoqolou e na domo levu ,
42004034	ka kaya , Ulei ! a cava vei keda , i Jisu na kai Nasareci ? ko sa lako beka mai me rawai keitou ? au sa kilai iko , na nona Le Dua Yalosavasava na Kalou .
42004035	A sa vunauci koya ko Jisu , ka kaya , Mo galu ga , ka lako tani mai vua . Ia ni sa bitabitalaki koya mada na tevoro e na kedra maliwa , sa qai lako tani mai vua , a sa sega ni vakamavoataka .
42004036	A ra sa kurabui kecega , a ra sa veivosaki vakai ira , ka kaya , A cava beka na vosa oqo ! ni sa vosa vakaturaga ka vakamana ko koya vei ira na yalo velavela , a ra sa lako tani sara .
42004037	A sa kuruvaki yani na kenai rogorogo ki na veiyasana kecega ni vanua sa vakavolivolita .
42004038	A sa lako tani mai na vale ni lotu ko koya , ka curu ki na vale i Saimoni . A sa tauvi koya na tina ni wati i Saimoni e dua na katakata levu ; a ra sa masuti koya e na vukuna .
42004039	A sa tu e tikina ko koya , ka vunauca na katakata : a sa takali vua ; a sa tu cake sara ko koya , ka qaravi iratou .
42004040	Ia ni sa dromu tiko na siga , ko ira kecega sa tauvi mate na nodra e na mate eso , era sa kauti ira kivei koya : a sa tabaki ira yadua ko koya e na ligana , ka vakabulai ira .
42004041	Ia era sa lewe vuqa sa lako tani maivei ira eso na tevoro , ni ra sa qoqolou tiko , ka kaya , O iko na Karisito na Luve ni Kalou . A sa vunauci ira ko koya , ka sega ni laiva me ra vosa , ni ra sa kila sa Karisito ko koya .
42004042	Ia ni sa siga sa lako tani ko koya , ka lako ki na dua na yasana lala : a ra sa vakasaqarai koya ko ira na tamata , a ra sa lako mai vua , ka tarovi koya me kakua ni lako tani vei ira .
42004043	A sa kaya vei ira ko koya , Sa dodonu meâu lako meâu tukuna nai tukutuku-vinaka ni matanitu ni Kalou e na veikoro tani talega : ni sa ka oqo kaâu sa talai mai kina .
42004044	A sa dauvunau ko koya e na veivale ni lotu mai Kalili .
42005001	Ia ni sa drigiti koya ko ira na tamata me ra rogoca na vosa ni Kalou , sa tu ko koya e na bati ni drano mai Kenisareti ,
42005002	a sa raica e rua na waqa sa noka e na drano ; ia eratou sa lako tani kina na gonedau , a sa vuya na lawa .
42005003	A sa vodoka e dua na waqa , a nei Saimoni , a sa kerea me toro yani vakalailai ki wai . A sa tiko sobu ko koya e na waqa , ka vakavulici ira na lewe vuqa .
42005004	Ia ni sa tinia na nona vosa ko koya , sa kaya vei Saimoni , Sudra yani ki wai titobu , ka dou viritaka sobu na nomudou lawa me rawa mai eso .
42005005	A sa vosa ko Saimoni , ka kaya vua , Na Turaga , keitou sa ia tiko e na bogi ka sigavaka , ka keitou sa sega ni rawata e dua na ka ; ia e na vuku ni nomuni vosa , kaâu na viritaka sobu na lawa .
42005006	Ia ni ratou sa kitaka vakakina , sa ka levu sara na ika eratou sa kovuta : a sa bote kina na nodratou lawa .
42005007	A ratou sa yalovi iratou na nodratoui tokani eratou sa tiko e na waqa kadua , me ratou mai vukei iratou . A ratou sa lako mai , a ratou sa vakasinaita ruarua na waqa , a rau sa voleka ni luvu .
42005008	Ia ni sa raica ko Saimoni Pita , sa cuva sobu ki na duru i Jisu , ka kaya , Mo ni lako tani vei au , na Turaga ; niâu sa tamata ca .
42005009	Ni sa kurabui ko koya , kei ira kecega era sa tiko vata kaya , e na vuku ni qele ni ika era sa rawata :
42005010	a sa vaka talega kina ko Jemesa kei Joni , koi rau na luve i Sepete , eratou sa veitokani kei Saimoni . A sa kaya vei Saimoni ko Jisu , Kakua ni rere ; e na veisiga maimuri ko na rawai ira na tamata .
42005011	Ia ni ratou sa kauta ruarua na waqa ki vanua , eratou sa biuta na ka kecega , ka muri koya .
42005012	Ia ni sa tiko e na dua na koro ko koya , raica , sa dua na tamata sa roboti koya na vukavuka : ia ni sa raici Jisu , sa cuva vakatoboicu , ka masuta , ka kaya , Kemuni na Turaga , kevaka ko ni sa vinakata , ko ni sa vakasavasavataki au rawa .
42005013	A sa dodoka na ligana ko koya , ka tarai koya , ka kaya , Au sa vinakata : mo savasava mai . A sa takali sara vua na vukavuka .
42005014	A sa vakarota vua ko koya me kakua ni tukuna vua e dua : ia mo laki vakaraitaki iko vua na bete , ka vakacabora na nomui vakasavasavataki , me vaka na vosa i Mosese , mei vakadinadina vei ira .
42005015	Ia na kenai rogorogo sa kuruvaki vakalevu sara kina ; a ra sa lewe vuqa sara era sa soqoni vata mai me ra vakarogoca , me ra sa vakabulai talega mai na nodra malumalumu .
42005016	A sa lako tani yani ko koya ki veikau , ka masu .
42005017	Ia sa dua na siga , sa vakatavuvuli tiko ko koya , ka sa tiko voleka kina eso na Farisi kei na vu-ni-vunau , era sa lako mai na koro lalai kecega mai Kalili , kei Jutia , mai Jerusalemi talega : a sa tu vua na kaukauwa ni Turaga me vakabulai ira .
42005018	Ka raica , eso na tamata eratou sa kauta mai e nai mocemoce e dua na tamata sa tauvi-paralasi ; a ratou sa vakatovolea me ratou kauta ki loma , me ratou vakadavora e na mata i koya .
42005019	Ia ni ratou sa sega ni kauti koya rawa ki loma e na vukudra na lewe vuqa , eratou sa cabe cake ki dela ni vale , ka tukuca sobu e na macawa ni tibitibi e nai mocemoce ki na kedra maliwa e na matai Jisu .
42005020	Ia ni sa raica na nodratou vakabauta ko koya , sa kaya vua , Ko iko , sa bokoci na nomui valavala ca .
42005021	A ra sa vakatekivu ko ira na vunivola kei ira na Farisi me ra veinanuyaka , ka kaya , Ko cei oqo sa vosa vakacacataka na Kalou ? ko cei tale sa bokoca rawa nai valavala ca , na Kalou duaduaga ?
42005022	Ia ni sa kila ko Jisu na nodra veinanuyaka , sa vosa , ka kaya vei ira , A cava dou sa veinanuyaka e na lomamudou ?
42005023	a cava vei rau e rawarawa cake , me kaya , Sa bokoci na nomu i valavala ca ; se me kaya , Mo tu cake , ka lako voli ?
42005024	ia mo dou kila kina ni sa rawata na Luve ni tamata e vuravura me bokoca nai valavala ca , ( sa qai kaya ko koya vua sa tauvi-paralasi , ) Au sa kaya vei iko , Mo tu cake , ka kauta na nomui mocemoce , ka lako ki na nomu vale .
42005025	A sa tu cake sara ko koya e matadra , a sa kauta na ka sa davo kina , ka lako ki na nona vale , ka vakarokorokotaka na Kalou .
42005026	A ra sa kurabui kecega , a ra sa vakarokorokotaka na Kalou ; a sa kani ira na rere , ka kaya , Eda sa kunea edaidai na veika e veivakurabuitaki sara .
42005027	Sa oti na veika oqo , sa lako yani ko koya , a sa raica e dua sa kumuna nai vakacavacava , ko Livai na yacana , sa tiko e na vale ni vakacavacava : a sa kaya vua , Muri au .
42005028	A sa biuta na ka kecega ko koya , ka cavu tu , ka muri koya .
42005029	A sa cakava vua e dua na magiti levu ko Livai e nona vale : a ra sa lewe vuqa na kumuna nai vakacavacava kei ira tale eso era sa tiko vata kei ira me ra kana .
42005030	Ia ko ira na nodra vunivola kei ira na Farisi era sa vosa vakatani vei ira na nona tisaipeli , ka kaya , A cava dou sa kana vata ka gunu vata kina kei ira sa kumuna nai vakacavacava kei ira na tamatai valavala ca ?
42005031	A sa vosa ko Jisu , ka kaya vei ira , Sa sega ni yaga na vuniwai vei ira sa bula vinaka ; vei ira ga era sa tauvi-mate :
42005032	au sa sega ni lako mai meâu kacivi ira na yalododonu , me ra veivutuni , ko ira ga nai valavala ca .
42005033	A ra sa kaya vua , A cava sa lolo vakavuqa tiko kina ka daumasu ko ira na tisaipeli i Joni , kei na nodra tisaipeli talega na Farisi : ia na nomuni era sa kana ka gunu ?
42005034	A sa kaya vei ira ko koya , Dou sa lewai ira rawa li na weka ni tagane sa qai vakawati me lolo , ni sa tiko vata kei ira na tagane sa qai vakawati ?
42005035	Ia ena yaco mai na siga , ena kau tani kina vei ira na tagane sa qai vakawati ; era na qai lolo e na gauna ko ya .
42005036	A sa vosataka talega vei ira e dua na vosa vakatautauvata : Sa sega na tamata sa cula vata na tiki ni sulu vou ki nai sulu madra ; de sa dresuka na tikina vou , a sa sega ni veikabi vata na tikina vou sa cula kaya nai sulu madra .
42005037	A sa sega na tamata sa vakataloca na waini vou ki na tavaya kuli-ni-manumanu madra ; de sa vakacabotetaka na tavaya na waini vou a sa dave yani , ka sa ca talega na tavaya .
42005038	Ia ka vinaka me vakataloci na waini vou ki na tavaya vou , a sa maroroi ruarua kina .
42005039	Sa sega talega na tamata , ni sa gunuva oti na waini makawa , me qai vinakata na waini vou ; ni sa kaya , E vinaka vei rau na ka makawa .
42006001	Ia e na dua na siga ni vakacecegu , sa lako ko koya e loma ni veiwere ni sila ; a ra sa doloka na veisola ni sila na nona tisaipeli , a ra sa qilia e na ligadra ka kania .
42006002	Ia ka so vei ira na Farisi sa kaya vei ira , A cava dou sa kitaka kina na ka e sega ni tara me caka e na Siga ni Vakacecegu ?
42006003	A sa vosa ko Jisu , ka kaya vei ira , Dou sa sega beka ni wilika na ka oqo , a ka sa kitaka ko Tevita , ni sa viakana , ko koya kei ira sa tiko vaka kaya :
42006004	Ni sa curu ko koya ki na vale ni Kalou , ka taura ka kania na madrai dauraici , ka solia talega vei ira era sa tiko vata kaya ; ko ya sa sega ni tara me ra kania na tani sa tara duaduaga vei ira na bete ?
42006005	A sa kaya vei ira ko koya , Sa Turaga talega ni Siga ni Vakacecegu na Luve ni tamata .
42006006	Ia e na dua tani tale na Siga ni Vakacecegu , sa curu ko koya ki na vale ni lotu , ka vakatavuvuli : a sa tiko kina e dua na tamata sa malai na ligana i matau .
42006007	A ra sa vakaraici koya ko ira na vunivola kei ira na Farisi , se na ia na veivakabulai e na Siga ni Vakacecegu , se segai ; me ra kunea na ka me beitaki koya kina .
42006008	Ia ka sa kila na nodra nanuma ko koya , ka kaya vua na tamata sa malai na ligana , Tu cake , ka wavu tu e na kedra maliwa . A sa tu cake ko koya , ka wavu tu .
42006009	Sa qai kaya vei ira ko Jisu , Au na tarogi kemudou e na dua na ka : Sa tara beka me caka na ka vinaka e na siga ni vakacecegu , se na ka ca ? me ia na veivakabulai , se na veivakamatei ?
42006010	Ia ni sa rai vakavolivolita vei ira kecega ko koya , sa kaya vua na tamata , Dodoka mai na ligamu . A sa kitaka vakakina : a sa vakabulai na ligana , a sa vaka na ligana kadua .
42006011	A ra sa cudru vakalevu sara ; a ra sa veivosaki vakai ira , se cava me ra kitaka vei Jisu .
42006012	Ia e na gauna ko ya , sa lako ko koya ki na ulu-ni-vanua me masu , a sa masu tiko vua na Kalou e na bogi ka siga vaka .
42006013	Ia ni sa siga mai , sa kacivi ira na nona tisaipeli : ka sa digitaki ira e lewe tinikarua maivei ira , a sa vakatokai ira mei apositolo :
42006014	O Saimoni , ko koya sa vakayacana talega ko koya mei Pita , kei Adriu na tacina , ko Jemesa kei Joni , ko Filipi kei Pacolomiu ,
42006015	ko Maciu kei Tomasi , ko Jemesa na luve i Alifio , kei Saimoni sa vakatokai Na gumatua ,
42006016	ko Jutasa na taci i Jemesa , kei Jutasa Isikarioti , ko koya sa solia yani .
42006017	A sa lako sobu vata kei ira ko koya , ka tu e na buca , ka ra sa lewe vuqa sara na nona tisaipeli , kei na tamata era lewe vuqa sara mai Jutia taucoko kei Jerusalemi , kei na baravi kei Taia kei Saitoni , era sa lako mai me ra rogoci koya , ka me ra vakabulai talega mai na nodra mate ;
42006018	kei ira talega sa vakacacani ira na yalo velavela eso ; a ra sa vakabulai .
42006019	A ra sa vakatovolea kecega na lewe vuqa me ra tarai koya : ni sa taka maivei koya na kaukauwa mana , ka vakabulai ira kecega .
42006020	A sa ta cake vei ira na nona tisaipeli , ka kaya , Dou sa kalougata na dravudravua ; ni sa nomudou na matanitu ni Kalou .
42006021	Dou sa kalougata , koi kemudou sa viakana edaidai : ni dou na vakamamautaki . Dou sa kalougata , koi kemudou sa tagi edaidai : ni dou na dredre .
42006022	Dou sa kalougata ni sa cati kemudou ko ira na tamata , ni ra sa vakatatabui kemudou , ka vakasewasewani kemudou , ka vakarogorogocataka na yacamudou , e na vukuna na Luve ni tamata .
42006023	Dou reki e na siga ko ya , ka rika e na marau : raica , sa levu na kenai sau vei kemudou mai lomalagi : era kitaka vakakina ko ira na nodra qase vei ira na parofita .
42006024	Ia dou na ca , koi kemudou sa vutuniyau ! ni dou sa qai rawata na nomudou vakacegu .
42006025	Dou na ca , koi kemudou sa mamau ! ni dou na viakana . Dou na ca , koi kemudou sa dredre edaidai ! ni dou na rarawa ka tagi .
42006026	Dou na ca , ni sa vosavakavinakataki kemudou na tamata kecega ! ni ra sa kitaka vakakina ko ira na nodra qase vei ira na parofita vakailasu .
42006027	Ia kaâu sa kaya vei kemudou sa rogoca , Lomani ira na nomudou meca , caka vinaka vei ira sa cati kemudou ,
42006028	vosa vinaka vei ira sa rukaki kemudou , ka masulaki ira sa vakalialiai kemudou .
42006029	Kevaka e dua sa sabica na balumu e dua , golea talega vua nai kadua : ka mo kakua ni bureitaka na nomui curucuru vei koya sa kauta tani na nomu kote .
42006030	Ia mo solia vei ira kecega sa mai kerekere vei iko ; ka mo kakua ni taroga tale na nomui yau vei koya sa kauta tani .
42006031	Ia me vaka dou sa vinakata me ra kitaka vei kemudou na tamata , dou kitaka vaka talega kina vei ira .
42006032	Ia kevaka dou lomani ira sa lomani kemudou , ko cei me vakavinavinaka vei kemudou ? ia ko ira na tamatai valavala ca era sa lomani ira sa mai loloma vei ira .
42006033	Ia kevaka dou sa caka vinaka vei ira ga sa caka vinaka vei kemudou , ko cei me vakavinavinaka vei kemudou ? ni sa cakacaka vakakina ko ira na tamatai valavala ca .
42006034	Ia kevaka dou sa solia me tauri mada vei ira ga dou sa vakanuinui me rawata tale maikina , ko cei me vakavinavinaka vei kemudou ? ni sa solia ko ira talega na tamata ca vei ira na tamata ca , me ra rawata tale na ka e tautauvata .
42006035	Ia mo dou lomani ira na nomudou meca , ka caka vinaka , ka solia me tauri mada ni dou sa sega ni nuitaka mo dou rawata tale e dua na ka ; ena levu kina na kenai sau vei kemudou , ia dou na qai luve i Koya sa cecere sara : ni sa loma soli ko koya vei ira era sa sega ni vakavinavinaka ka sa tamata ca .
42006036	O koya mo dou qai yalololoma , me vaka sa yalololoma na Tamamudou .
42006037	Ia dou kakua ni daulelewa , dou na qai sega ni lewai : dou kakua ni dauveibeitaki , dou na qai sega ni beitaki : dou kakua ni daucudruva na tamata , dou na qai sega ni cudruvi :
42006038	mo dou dausoli , ka na soli vei kemudou ; nai vakarau vinaka , ka tabaki sobu , ka kuretaki vata , ka vuabale , era na solia na tamata ki na lomaseremudou . Ia nai vakarau dou sa vakarautaka , ena vakarautaki tale vei kemudou .
42006039	A sa tarogi ira ko koya e na dua na vosa vakatautauvata : E rawata beka na mataboko me tubera na mataboko ? erau na sega beka ni lutu ruarua ki na keli ?
42006040	Sa sega na tisaipeli me uasivi vua na nonai vakavuvuli : ia ko koya yadua ni sa yaco me vinaka sara , erau na qai tautauvata kei na nonai vakavuvuli .
42006041	Ia ka vakaevei ni ko sa raica na malamala e na mata ni wekamu , ka ko sa sega ni nanuma na kau sa tu e matamu ?
42006042	Se ko na kaya vakacava vua na wekamu , Na wekaqu , laiva meâu leuta tani mada na malamala sa tu e matamu , ia ko sa sega ni kunea na kau sa tu e matamu ? A dauveivakaisini , mo cavuta mada eliu na kau mai na matamu , ia ko na qai raica vinaka mo leuta na malamala sa tu e na mata ni wekamu .
42006043	Ni sa sega na kau vinaka me vuataka na vua ca ; se na kau ca me vuataka na vua vinaka .
42006044	Ni sa kilai na kau kecega e na vuana . Sa sega ni veti na lolo mai na wa-vakavotona , se veti na vua-ni-vaini mai na wa-gadrogadro .
42006045	A tamata vinaka sa kauta mai na ka vinaka mai na lololo vinaka ni lomana : kei na tamata ca sa kauta mai na ka ca mai na lololo ca ni lomana : ni sa vosataka na gusuda na ka sa oso vakalevu kina na lomada .
42006046	Ia ka vakaevei ni dou sa vakatokai au me Turaga , Turaga , ka sega ni cakava na ka kaâu sa kaya ?
42006047	O koya yadua sa lako mai vei au , ka rogoca na noqu vosa , ka cakava , au na vakatakila vei kemudou na tamata erau sa tautauvata kaya :
42006048	Erau sa tautauvata kei na tamata sa tara e dua na vale , a sa kelivaka titobu , ka tauyavutaka e na dela ni vatu : ia ni sa yaco na waluvu , sa coka vakaukauwa na vale ko ya na dobui , a sa sega ni yavalata rawa : ni sa tauyavutaki e na dela ni vatu .
42006049	Ia ko koya sa rogoca ka sega ni cakava , erau sa tautauvata kei na tamata sa tara e dua na vale e na dela ni soso , ka sega na kena yavu ; a sa coka vakaukauwa na dobui , a sa bale sara kina ; ia na ka levu na kena rusa na vale ko ya .
42007001	Ia ni sa vakaotia na nona vosa kecega ni ra sa rogoca tiko na lewe vuqa , sa qai curu ko koya ki Kapenaumi .
42007002	Ia sa dua na turaga ni valu , sa tauvi-mate e dua na nona tamata , sa daulomana ko koya , a sa voleka ni ciba .
42007003	Ia ni sa rogoca nai tukutuku kei Jisu , sa tala vua eso na qase ni Jutia , me vakamasuti koya me lako mai ka vakabula na nona tamata .
42007004	Ia ni ra sa tadu vei Jisu , era vakamasuti koya vakalevu , ka kaya , Sa yaga ko koya mo ni kitaka kina na ka oqo ;
42007005	ni sa lomana na noda matanitu , a sa tara ko koya na neimami vale ni lotu .
42007006	Sa qai lako vata kei ira ko Jisu . Ia ni sa voleka ki vale ko koya , sa tala eso na wekana na turaga ni valu , me ra kaya vua , Kemuni na Turaga , kakua ni vakaceguocataki kemuni : niâu sa sega ni yaga mo ni curu ki na noqu vale :
42007007	kaâu sa sega talega ni nanumi au meâu yaga meâu lako vei kemuni : ia mo ni cavuta na vosa , ena bula kina na noqu tamata :
42007008	niâu sa turaga lailai koi au , kaâu sa lewa na sotia eso ; kaâu sa kaya vua oqo , Mo lako yani , a sa lako yani : vei koya e dua tani , Mo lako mai , a sa lako mai : ka vei koya na noqu tamata , Mo kitaka oqo , a sa kitaka .
42007009	Ia ni sa rogoca na veika oqo ko Jisu , sa kurabuitaki koya , a sa vuki vei ira na lewe vuqa sa muri koya , ka kaya , Au sa kaya vei kemudou , Au sa sega ni kunea vei ira na Isireli e dua na vakabauta levu vakaoqo .
42007010	Ia ni sa lesu tale ki vale ko ira era sa talai , era sa kunea na tamata ka tauvi-mate ni sa qai bula vinaka .
42007011	E na sabogibogi , sa lako ko koya ki na dua na koro na yacana ko Neini ; a ra sa lewe vuqa na nona tisaipeli era sa lako vata kaya , kei ira talega na lewe vuqa sara .
42007012	Ia ni sa toro voleka ki na matamata-ni-koro , raica , sa dua na mate sa colati ki nai bili , a luve i tinana e dua bauga , a sa yada ko koya : a ra sa lewe vuqa sara na lewe ni koro era lako vata kaya .
42007013	Ia ni sa raici koya na Turaga , sa lomana , ka kaya vua , Kakua ni tagi .
42007014	A sa lako ko koya , ka tara na tavata : a ra sa tu vakadua ko ira sa colata . A sa kaya ko koya , Ko iko na cauravou , au sa kaya vei iko , Tu cake .
42007015	A sa duri cake na mate , ka vakatekivu me vosa . A sa solia ko koya vei tinana .
42007016	A ra sa rere ko ira kecega : ka ra vakarokorokotaka na Kalou , ka kaya , Sa qai tubu cake vei keda e dua na parofita levu ; a sa lako mai na Kalou kivei ira na nona tamata .
42007017	Ia na kenai rogorogo oqo sa kuruseti Jutia taucoko kei na yasana kecega sa vakavolivolita .
42007018	A sa vakatakila vei Joni na ka kecega oqo ko ira na nona tisaipeli .
42007019	A sa kacivi rau e lewe rua na nona tisaipeli ko Joni , ka talai rau vei Jisu , me kaya , Oi kemuni beka ko koya e lako mai , se da waraka e dua tani ?
42007020	Ia ni rau sa yaco vua , erau sa kaya , Sa talai keirau mai vei kemuni ko Joni na dauveipapitaiso , me kaya , Oi kemuni beka ko Koya e lako mai , se da waraka e dua tani ?
42007021	Ia e na tiki-ni-siga ko ya era sa lewe vuqa sa vakabula ko koya mai na mate kei na rarawa , ka maivei ira na yalo ca ; a ra sa lewe vuqa era sa mataboko sa lewa ko koya me ra rai rawa .
42007022	Sa qai vosa ko Jisu , ka kaya vei rau , Drau lako , ka tukuna vei Joni na veika drau sa raica ka rogoca ; ni ra sa rai na mataboko , sa lako na lokiloki , sa vakasavasavataki na vukavuka , sa rogo na didivara , sa vakaturi cake tale na mate , sa vunautaki nai tukutuku-vinaka vei ira na dravudravua :
42007023	a sa kalougata ko koya ena sega ni tarabe e na vukuqu .
42007024	Ia ni rau sa lako tale koi rau ka tala ko Joni , sa kaya ko koya vei ira na lewe vuqa e na vuku i Joni , A cava dou a lakova ki veikau mo dou raica ? a gasau li sa yavalati e na cagi ?
42007025	ia ka cava dou a lakova mo dou raica ? a tamata sa vakaisulu li e nai sulu malumalumu ? raica , ko ira sa vakaisulu vakaiukuuku , ka daukana vinaka , era sa tiko e na veivale vakaturaga .
42007026	Ia ka cava dou a lakova mo dou raica ? a parofita ? io , au sa kaya vei kemudou e dua sa uasivia na parofita .
42007027	Sai koya ka volai vakaoqo , Raica , au sa tala yani na noqui talatala me liutaki iko , Ena caramaka ko koya na nomu sala e matamu .
42007028	Niâu sa kaya vei kemudou , Vei ira sa sucu mai na yalewa sa sega na parofita sa uasivi cake vei Joni na dauveipapitaiso ; ia ko koya sa lailai sara e na matanitu ni Kalou sa uasivi vei koya .
42007029	Ia ko ira kecega na tamata era rogoca , kei ira sa daukumuna nai vakacavacava , era vakadinadina vua na Kalou , ka ni ra sa papitaisotaki e na papitaiso i Joni .
42007030	Ia ko ira na Farisi kei ira talega na vu-ni-vunau , era sa cata na ka sa nakita na Kalou e na vukudra , a ra sa sega ni papitaisotaki vua .
42007031	A sa kaya na Turaga , A cava meâu vakatautauvatataki ira kina na tamata e nai tabatamata oqo ? se ra tautauvata beka kei na cava ?
42007032	Era sa tautauvata kei ira na gone sa tiko e na rara ni veivoli , ka veikaciyaki , ka kaya , Keitou a uvu bitu vei kemudou , ka dou a sega ni meke : keitou a tagi vei kemudou , ka dou a sega ni tagiyaso .
42007033	Sa lako mai ko Joni na dauveipapitaiso ka sega ni daukana madrai se daugunu waini ; ia dou sa kaya , Sa tiko vua e dua na tevoro .
42007034	Sa lako mai na Luve ni tamata , a sa kana ka gunu , ia dou sa kaya , Raica , a tamata daukana ka daugunu waini , a nodrai tau era kumuna nai vakacavacava kei na tamatai valavala ca !
42007035	Ia sa vakadonuya na vuku ko ira kecega na luvena .
42007036	A sa kerei koya e dua na Farisi me kana vata kaya . A sa curu ki na vale ni Farisi ko koya , ka tiko sobu me kana .
42007037	Ka raica , sa dua na yalewa e na koro , o koya sa yalewa i valavala ca , ni sa kila sa tiko ko koya e na vale ni Farisi me kana , sa kauta mai e dua na tavaya alapasita sa tawa e nai lumu :
42007038	a sa tu mai dakuna ki yavana , ka tagi , a sa vuya na yavana e na wai ni matana , a sa quaraka e na drau ni uluna , a sa reguca na yavana , ka lumuta e nai lumu .
42007039	Ia ni sa raica na Farisi ka sureti koya , sa nanuma ga e lomana , ka vaka , Kevaka sa parofita ko koya oqo , sa kila na yalewa oqo sa tarai koya , kei na nonai valavala talega ; ni sa yalewa i valavala ca .
42007040	A sa vosa ko Jisu , ka kaya vua , I Saimoni , sa dua na ka kaâu sa via taroga vei iko : A sa kaya ko koya , Vakavuvuli , mo kaya ga mai :
42007041	Sa dua na turaga , sa lewe rua na tamata erau sa dinau vua : e dua , sa lima na drau na pene na nona dinau ; e dua tale , sa limasagavulu .
42007042	Ia ni sa sega na nodrau ka me rau sauma kina , sa sereka walega vei rau ruarua . Mo tukuna mada mai se ko cei vei rau ena lomani koya vakalevu .
42007043	Sa vosa ko Saimoni , ka kaya , Au sa vakasama , ko koya sa levu cake na ka sa sereki vua . A sa kaya vua ko koya , O sa lewa vakadodonu .
42007044	A sa vuki vaka vua na yalewa ko koya , ka kaya vei Saimoni , Ko sa raica na yalewa oqo , ne ? Au sa curu ki na nomu vale , ka sega na wai ko solia me vui kina na yavaqu : ia sa vuya na yavaqu ko koya e na wai ni matana , a sa quaraka e na drau ni uluna .
42007045	Ko sa sega ni reguci au : ia ko koya oqo sa sega ni cegu ni reguca na yavaqu niâu sa tiko eke .
42007046	Ko sa sega ni lumuta na uluqu e na waiwai : ia ko koya oqo sa lumuta na yavaqu e nai lumu .
42007047	O koya oqo kaâu sa kaya kina vei iko , A nonai valavala ca sa vuqa , sa bokoci ; a sa loloma vakalevu kina ko koya : ia ko koya sa lailai ga na nona ka sa bokoci , sa loloma vakalailai .
42007048	Sa qai kaya vua na yalewa ko koya , Sa bokoci na nomui valavala ca .
42007049	Ia ko ira era sa tiko vata kaya me kana , era sa kaya vakai ira , Ko cei oqo sa bokoca talega nai valavala ca ?
42007050	A sa kaya ko koya vua na yalewa , Sa vakabulai iko na nomu vakabauta ; mo lako e na vakacegu .
42008001	Sa oti , sa qai lako voli emuri ko koya e na veikoro kecega kei na veikoro lalai kecega , ka vunau , ka tukuna nai tukutuku-vinaka ni matanitu ni Kalou ; kei ira vata kaya na lewe tinikarua ,
42008002	kei na yalewa eso , sa vakabulai oti mai na yalo ca eso ka curumi ira kei na malumalumu , ko Meri sa vakatokai na yalewa ni Makitala , sa lako tani oti vua e vitu na tevoro ,
42008003	kei Joana na wati i Kusa na matanivanua nei Eroti , kei Susana , ka lewe vuqa tale , era sa qaravi koya e na nodrai yau .
42008004	Ia ni sa lewe vuqa sara era sa soqoni vata , ka sa lako mai vei koya mai na veikoro , sa vosataka na vosa vakatautauvata ko koya :
42008005	Sa dua na dauveikaburaki sa laki kaburaka na nona sore ni sila ; ia ni sa kaburaka lako , sa lutu eso e na tutu ni sala ; a sa butubutuki sobu , a ra sa mai kania na manumanu vuka .
42008006	A sa lutu eso ki na vatu ; a sa tubu cake , ka qai raqosa sara , ni sa sega ni suasua .
42008007	A sa lutu eso ki na loma ni veiwa-vakavotona ; a sa tubu cake kaya na veiwa-vakavotona , ka vakaruguta .
42008008	A sa lutu eso ki na vanua vinaka , a sa tubu cake ka vuataka e drau na vuana . Ni sa vosataka oti ko koya na veika oqo , sa kacivaka , O koya sa vakadaligana me rogoca , me mani rogoca sara .
42008009	A sa tarogi koya ko ira na nona tisaipeli , ka kaya , A cava beka nai balebale ni vosa vakatautauvata oqo ?
42008010	A sa kaya ko koya , Sa soli vei kemudou mo dou kila na veika vuni ni matanitu ni Kalou ; ia sa nodra na tani na vosa vakatautauvata ga ; me ra raica ka sega ni raica ; ka rogoca ka sega ni kila .
42008011	Ia na vosa vakatautauvata sa vakaoqo : A sila , na vosa ni Kalou .
42008012	Ia ko ira era vaka na tutu ni sala , ko ira era sa rogoca ; sa qai lako mai na tevoro , a sa kauta tani na vosa mai na yalodra , de ra vakadinata ka bula kina .
42008013	Ia ko ira era vaka na vatu , sai ira sa rogoca , ka vakabauta na vosa e na reki ; ia sa sega na wakadra , a ra sa vakadinata vakadede vakalailai ga , ia ni sa yaco na gauna ni dauveretaki era sa bale tale .
42008014	Ia ko koya sa lutu ki na veiwa-vakavotona , sai ira era sa rogoca , a ra sa lako yani , a ra sa vakaruguti e na lomaocaoca kei nai yau kei na marau ni bula , oqo a sa sega kina ni vua dina .
42008015	Ia ko koya e na vanua vinaka , sa vakai ira era sa yalodina ka vinaka , a ra sa rogoca na vosa , ka taura deivaka , ka vakavuana tikoga .
42008016	Sa sega na tamata sa tutuvaka na cina , ka qai laki ubia e na rubu , se viritura e ruku ni mocemoce ; sa viritura ga e na kenai tutu , me ra raica na kena rarama ko ira sa curu mai .
42008017	Ni sa sega e dua na ka sa vuni , me sega ni vakarairaitaki ; se tabogo , me sega ni kilai se vakavotui mai .
42008018	O koya mo dou qai qarauni kemudou , e na nomudou rogoca ; ni sa dua na ka sa tu vua na tamata , ena qai soli vua ; ia na tamata sa sega ni tu vua e dua na ka , ena qai kau tani mai vua na ka sa nanuma sa tu vua .
42008019	Sa qai lako mai vua na tinana kei iratou na tacina , a ratou sa sega ni toro rawa vua e na vukudra na lewe vuqa .
42008020	A sa tukuna vua ko iratou eso , ka kaya , Sa tu etautuba na tinamu kei iratou na tacimu , eratou sa via raici iko .
42008021	A sa vosa ko koya , ka kaya vei ira , A tinaqu kei na taciqu ko ira oqo era sa rogoca na vosa ni Kalou , ka cakava .
42008022	Ia sa dua na siga oqori , sa vodoka ko koya e dua na waqa , kei ira talega na nona tisaipeli ; a sa kaya vei ira ko koya , Tou lako ki tai kadua ni drano . A ra sa lako yani .
42008023	Ia ni ra sa soko , sa moce ko koya ; a sa lako sobu mai na cava e na drano ; a ra sa luvu tiko , ka voleka ni mate .
42008024	A ra sa lako mai ka vakayadrati koya , ka kaya , Kemuni na Turaga , Kemuni na Turaga , eda sa mate . Sa qai tu cake ko koya , ka vunauca na cagi kei na wai cudrucudru ; ka rau sa cegu kina , a sa qai maravu sara .
42008025	A sa kaya vei ira ko koya , Evei na nomudou vakabauta ? A ra sa rere ka kurabui , ka veikayaka vakai ira , Ko cei beka oqo ; sa vakarota na cagi kei na wai , a rau sa talairawarawa vua ?
42008026	A ra sa udu ki na nodra vanua na kai Katara , sa donui Kalili .
42008027	Ia ni sa sobu ki vanua ko koya , sa sota kaya e dua na tamata mai na koro , sa tiko vakadede vua eso na tevoro , a sa dau sega ni vakaisulu , se tiko e vale , e nai bulubulu ga .
42008028	Ia ni sa raici Jisu , sa qoqolou cake , ka cuva sobu vua , ka kaya e na domo levu , A cava vei kedaru , i Jisu na Luve ni Kalou cecere sara ? au sa vakamasuti iko , mo kakua ni vakararawataki au .
42008029	Ni sa kaya oti ko koya vua na yalo velavela me lako tani vua na tamata : ni sa tauvi koya wasoma ; a sa vesu tiko ko koya e na sinucodo kei nai vesu me tauri kina ; ia sa musulaka nai vesu , a sa vakasavi koya na tevoro ki veikau .
42008030	A sa tarogi koya ko Jisu , ka kaya , Ko cei na yacamu ? A sa kaya ko koya , Ko Vavakoso ; ni ra sa lewe vuqa na tevoro ka curuma .
42008031	A ra sa masuti koya me kakua ni kaya vei ira me ra lako yani ki bulu .
42008032	A sa dua na qele-ni-vuaka levu sa kana voli e na ulu-ni-vanua : a ra sa masuti koya me laivi ira me ra curumi ira . A sa laivi ira ko koya .
42008033	A ra sa qai lako tani e na tamata ko ira na tevoro , a ra sa curumi ira na vuaka a ra sa cici sara na qele-ni-vuaka e na baba ki na drano , a ra sa ora .
42008034	Ia ko ira sa vakania , ni ra sa raica na ka sa caka , era sa dro , ka laki tukuna e na koro kei na veiyasana ki vanua .
42008035	A ra sa qai lako yani me ra raica na ka sa caka ; a ra sa yaco vei Jisu , ka kunea na tamata , sa lako tani vua ko ira na tevoro , ni sa tiko ki na yava i Jisu , ka sa vakaisulutaki , ka yalomatua : a ra sa rere .
42008036	Ko ira talega era raica , era sa tukuna vei ira na ka sa bula kina ko koya ka curuma eliu ko ira na tevoro .
42008037	Sa ra qai masuti koya ko ira kecega na lewe ni yasana ko Katara me lako tani vei ira : ni sa kani ira na rere levu ; a sa vodoka na waqa ko koya , ka lesu tale yani .
42008038	Ia na tamata ka lako tani vua na tevoro sa masuti koya me laivi koya me rau tiko vata kaya : ia sa talai koya tani ko Jisu , ka kaya ,
42008039	Mo lesu ki na nomu vale , ka tukuna na kena levu ni veika sa cakava vei iko na Kalou . A sa lako ko koya , ka tukuna ki na koro taucoko ko ya na kena levu ni veika sa cakava vua ko Jisu .
42008040	Ia ni sa lesu tale ko Jisu , era sa vakacegui koya ko ira na tamata : ni ra sa waraki koya ko ira kecega .
42008041	Ka raica , sa dua na tamata ko Jairo na yacana , e dua na turaga ni vale ni lotu , sa lako mai ka cuva sobu ki na yava i Jisu , ka vakamasuta me lako ki nona vale :
42008042	ni sa dua bauga na luvena-yalewa , e tinikarua na nona yabaki , a sa voleka ni mate . Ia ni sa lako ko koya , era sa drigiti koya na lewe vuqa .
42008043	Ka dua na yalewa , sa turidrabalavu ka yabaki tinikarua , a sa vakaotia vei ira na vuniwai na nona ka kecega sa tu vua me bula kina , a sa sega ni bula vua e dua ,
42008044	sa lako mai ki dakuna , ka tara na tutu ni nonai sulu ; a sa mudu vakasauri kina nai davedave ni nona dra .
42008045	A sa kaya ko Jisu , O cei sa tarai au ? Ia ni ra sa vakasegasega kecega , sa kaya ko Pita kei ira sa tiko vata kaya , Kemuni na Turaga , sa vakaosoosoi kemuni na lewe vuqa era sa veidrigidrigiti , ia ko ni sa taroga , O cei sa tarai au ?
42008046	A sa kaya ko Jisu , Sa dua sa tarai au : niâu sa kila sa lako tani vei au na kaukauwa .
42008047	Ia ni sa kila na yalewa sa sega ni vuni , sa lako mai ka sautaninini , ka cuva sobu vua , ka tukuna e matadra kecega na lewe vuqa na ka sa tarai koya kina , kei na nona bula vakasauri kina .
42008048	A sa kaya vua ko koya , Na luvequ-yalewa , mo vakacegu ; sa vakabulai iko na nomu vakabauta ; mo lako e na vakacegu .
42008049	Ni sa vosa tiko ko koya , sa lako mai e dua mai na vale ni turaga ni vale ni lotu , ka kaya vua , Sa mate na luvemu-yalewa ; kakua ni vakaocataka nai Vakavuvuli .
42008050	Ia ni sa rogoca ko Jisu , sa vosa vua , ka kaya , Kakua ni yalolailai ; vakadinata ga , ena qai vakabulai ga ko koya .
42008051	Ia ni sa curu ki vale ko koya , sa sega ni laiva e dua me curu kina , ko iratou ga ko Pita , kei Jemesa , kei Joni , kei na tama ni goneyalewa kei na tinana .
42008052	A ra sa tagi kecega , ka tagicaka : a sa kaya ko koya , Kakua ni tagi ; sa sega ni ciba ko koya , sa moce ga .
42008053	A ra sa dredrevaki koya , ni ra sa kila sa ciba ko koya .
42008054	A sa vakatalai ira kece ki tautuba , ka taura na ligana , ka kaci , ka kaya , Ko iko gone duri cake .
42008055	A sa lesu tale mai na yalona , a sa duri cake sara ; a sa kaya ko koya me soli vua e dua na kena .
42008056	A rau sa kurabui sara na nona qase ; a sa vakarota vei rau ko koya me rau kakua ni tukuna vua e dua na ka sa caka .
42009001	Sa qai kacivi ira mai na nona tisaipeli e lewe tinikarua me ra soqoni vata , a sa solia vei ira na lewe kei na kaukauwa vei ira kecega na tevoro , me ra vakabula talega na mate ;
42009002	a sa talai ira ko koya me ra vunautaka na matanitu ni Kalou , ka vakabulai ira sa tauvi-mate .
42009003	A sa kaya vei ira ko koya , Kakua ni kauta e dua na ka e gau-ni-sala , kakua nai titoko , se na taga ni vaqa , se na madrai , se nai lavo ; se yarua na nomudoui curucuru .
42009004	Ia na vale kecega dou na curu kina , dou tiko ga kina , ka cavu tu yani maikina .
42009005	Ia ko ira vakaaduaga ena sega ni vakacegui kemudou , ni dou sa lako tani e na koro ko ya , kuretaka sara na kuvu-ni-soso mai na yavamudou , mei vakatakilakila vei ira .
42009006	A ra sa lako yani , ka lako ki na veikoro lalai , ka vunautaka nai tukutuku-vinaka , ka ia na veivakabulai e na veiyasana kecega .
42009007	A sa rogoca ko Eroti na turaga na ka kecega sa caka : a sa kidroa kina , ni sa kaya eso , Sa tu cake tale mai na mate ko Joni ;
42009008	ka so , Sa rairai mai ko Ilaija ; ka so tale , Sa tu cake tale e dua vei ira na parofita eliu .
42009009	A sa kaya ko Eroti , Au a tamusuka na ulu i Joni : ia ko cei beka oqo , au sa rogoca kina na veika vakaoqo ? A sa via raici koya .
42009010	Ia ko ira nai apositolo , ni ra sa lesu tale mai , era sa tukuna vua na ka kecega era sa kitaka . A sa kauti ira ko koya , ka lako vakatikitiki ki na dua na vanua lala sa voleka ki na koro na yacana ko Peciseita .
42009011	Ia ko ira na lewe vuqa , ni ra sa kila , era sa muri koya ; a sa vakacegui ira ko koya , a sa vosataka vei ira na ka ni matanitu ni Kalou , a sa vakabulai ira era sa sega ni bula vinaka .
42009012	Ia ni sa kala na siga , sa lako mai ko ira na lewe tinikarua , ka kaya vua , Vakatalai ira tani na lewe vuqa , me ra lako ki na veikoro lalai kei na veiyasana sa vakavolivoliti keda , me ra moce , ka qara na kedra : ni da sa tiko eke e na vanua lala .
42009013	A sa kaya vei ira ko koya , Dou solia vei ira me ra kana . A ra sa kaya , Sa sega na ka vei keitou , e lima walega nai buli madrai ka rua na ika ; kevaka keitou sega ni laki voli kakana me kedra kecega na lewe vuqa oqo .
42009014	Ni ra sa lewe lima beka na udolu na tagane . A sa kaya vei ira na nona tisaipeli ko koya , Kaya me ra tiko sobu me vakayayalimasagavulu me tiko vata .
42009015	A ra sa kitaka vakakina , ka ra vakatikori ira sobu kecega .
42009016	Sa qai taura ko koya nai buli madrai e lima kei na ika e rua , a sa ta cake ki lomalagi , ka lotutaka , ka dovia , ka solia vei ira na tisaipeli me ra tauca vei ira na lewe vuqa .
42009017	A ra sa kana , ka sa mamau kecega : a sa tomitomiki vata na vo ni kedra , a sa tinikarua nai su .
42009018	A Sa tiko duaduaga ko koya ka masu , ka tiko talega kaya ko ira na tisaipeli : a sa tarogi ira ko koya , ka kaya , Era sa kaya ko ira na tamata se ko cei koi au ?
42009019	A ra sa vosa , ka kaya , Ko Joni na dauveipapitaiso ; ia ka so , era kaya , Ko Ilaija ; ia ka so tale era kaya , Sa tu cake tale mai e dua vei ira na parofita eliu .
42009020	Sa qai kaya vei ira ko koya , Ia dou sa kaya koi kemudou se ko cei koi au ? Sa vosa ko Pita , ka kaya , Na Karisito ni Kalou .
42009021	A sa vakadreta vei ira ko koya , ka vakarota me ra kakua ni tukuna na ka oqo vua e dua :
42009022	ka sa kaya , sa kilikili kaya na Luve ni tamata me vosota na ka e vuqa , me ra biuti koya talega ko ira na qase , kei ira na bete levu , kei ira na vunivola , ka me vakamatei ko koya , ka vakaturi cake tale mai e nai katolu ni siga .
42009023	A sa kaya vei ira kecega , Kevaka e dua sa via muri au , me kakua ni muria na lomana , ia me colata ga na nona kauveilatai e na veisiga , ka muri au .
42009024	Ia ko koya yadua sa via maroroya na nona bula , ena vakayalia ; ia ko koya ena vakayalia na nona bula e na vukuqu , ena maroroya .
42009025	Ia ka cava na kena yaga vua na tamata , kevaka e rawati vuravura kece , ka vakayali koya vakai koya ga , se sa biu tani ?
42009026	Ia ko koya yadua ena maduataki au kei na noqu vosa , ena maduataki koya na Luve ni tamata , ni na lako mai e na nonai ukuuku , kei nai ukuuku nei Tamana , kei na nodrai ukuuku na agilose yalosavasava .
42009027	Ia kaâu sa kaya vakaidina vei kemudou , Sa tu ga eke eso , era na sega mada ni mate , era na raica eliu na matanitu ni Kalou .
42009028	Sa oti na vosa oqo ka bogi walu beka , sa qai kauti Pita kei Joni kei Jemesa ko koya , ka lako cake ki na ulu-ni-vanua me masu .
42009029	Ia ni sa masu tiko ko koya , sa matalia na matana , a sa vulavula ka lumilumisa na nonai sulu .
42009030	Ka raica , e le rua na tamata sa veivosaki kaya , koi rau ko Mosese kei Ilaija ;
42009031	erau sa rairai mai enai ukuuku , ka rau vosataka na nona ciba ena vakayacora ko koya mai Jerusalemi .
42009032	A sa biti Pita kei rau ka tiko kaya na via moce : ia ni ratou sa yadra sara , eratou sa raica na nonai ukuuku , kei rau na tamata eratou sa tu vata kaya .
42009033	Ia ni rau sa lako tani tiko vua , sa kaya vei Jisu ko Pita , Kemuni na Turaga , sa vinaka na nodatou tiko eke : ia me keitou tara e tolu na vale vakacevaceva : e dua me nomuni , ka dua me nei Mosese , ka dua me nei Ilaija : ni sa sega ni kila na ka sa kaya .
42009034	Ia ni sa vosa tiko vakaoqo , sa dua na o sa lako mai , ka vakarurugi iratou : a ratou sa rere ni ratou sa curu ki na o .
42009035	A sa rogo e dua na vosa mai na o , ka kaya , Oqo na noqu Gone ni toko : dou rogoci koya .
42009036	Ia ni sa oti na vosa , sa kune duaduaga ko Jisu . A ratou sa vunia ga , ka sega ni tukuna vua e dua e na gauna ko ya e dua na ka eratou a raica .
42009037	Ia e na mataka , ni ratou sa lako sobu mai na ulu-ni-vanua , era lewe vuqa sara sa veitavaki kaya .
42009038	Ka raica , sa dua vei ira na lewe vuqa sa kaci cake , ka kaya , Vakavuvuli , au masuti kemuni , mo ni mai raica na luvequ-tagane ; ni sa luvequ e dua bauga :
42009039	ka raica , sa dua na yalo sa tauri koya a sa qoqolou vakasauri kina ; a sa bitabitalaki koya , ka sa qai tuburaki vuso , a sa vakamavoataka ka dredre ni lako tani vua ;
42009040	ia kaâu a masuti ira na nomu tisaipeli me ra vakasevi koya tani ; a ra sa sega ni rawata .
42009041	A sa vosa ko Jisu , ka kaya , Ai tabatamata sa sega ni vakabauta ka yalo vakatani ! a cava na kena dede meâu tiko kei kemudou , ka vosoti kemudou ? kauta na luvemu mai kike .
42009042	Ia ni sa lako tiko mai ko koya , sa vakabalea na tevoro , ka bitabitalaka . A sa vunauca na yalo velavela ko Jisu , a sa vakabula na gone , a sa solia tale vei tamana .
42009043	A ra sa kurabui kecega e na kaukauwa levu ni Kalou . Ia ni ra sa kurabui kecega e na vuku ni ka kecega sa cakava ko Jisu , sa kaya vei ira na nona tisaipeli ko koya ,
42009044	Me lutu sobu ki na daligamudou na vosa oqo : ni na soli yani na Luve ni tamata ki na ligadra na tamata .
42009045	A ra sa sega ni kila na vosa ko ya , sa vuni vei ira , ka ra sa lecava : ka ra sa rere ni tarogi koya e na vosa ko ya .
42009046	Sa qai tubu vei ira na veileti , se ko cei vei ira ena uasivi cake .
42009047	Ia ni sa raica ko Jisu na nanuma ni yalodra , sa kauta e dua na gone lailai , ka vakatura e tikina ,
42009048	a sa kaya vei ira , O koya yadua sa vinakata na gone lailai oqo e na vuku ni yacaqu , sa vinakati au : ia ko koya yadua sa vinakati au , sa vinakati koya sa talai au mai : ni na uasivi cake ko koya sa lailai sara vei kemudou kecega .
42009049	Sa qai vosa ko Joni , ka kaya , Kemuni na Turaga , keitou sa raica e dua sa vakaseva tani na tevoro eso e na yacamuni ; ka keitou sa tarova , ni sa sega ni muri keda .
42009050	A sa kaya vua ko Jisu , Kakua ni tarova , ni sa nodai to ko koya sa sega ni noda meca .
42009051	Ia ni sa yaco dina na gauna me kau cake kina ko koya , sa vaqara matua na matana me lako vaka ki Jerusalemi .
42009052	A sa tala eso na tamata me ra liu e matana : a ra sa lako ka curu ki na dua na nodra koro lailai na kai Samaria , me ra vakarautaka na kena .
42009053	A ra sa sega ni vakacegui koya , e na vuku ni sa vaqara na matana vaka ki Jerusalemi .
42009054	Ia ni sa raica koi rau na nona tisaipeli ko Jemesa kei Joni , erau sa kaya , Na Turaga , ko ni sa vinakata me keirau kaya me lutu sobu mai lomalagi na bukawaqa , me vakamai ira ?
42009055	A sa vuki ko koya , ka vunauci rau , ka kaya , Drau sa sega ni kila nai valavala ni yalomudrau :
42009056	ni sa sega ni lako mai na Luve ni tamata me vakamatei ira na tamata , me vakabulai ira ga . A ra sa lako ki na dua tani na koro lailai .
42009057	Ia ni ra sa lako tu e na sala , sa dua e kaya vei koya , Kemuni na Turaga , au na muri kemuni ki na veiyasana ko ni na lako kina .
42009058	Sa qai kaya vua ko Jisu , Sa vaqara na fokise , a sa vakairoro na manumanu vuka ; ia na Luve ni tamata , sa sega vua na tikina me vakadavora kina na uluna .
42009059	A sa kaya ko koya vua e dua tale , Muri au . A sa kaya ko koya , Kemuni na Turaga , laivi au meâu lako mada ka buluti tamaqu .
42009060	A sa kaya vua ko Jisu , Biuta na mate me ra buluta na nodra mate ; ia ko iko , mo laki vunautaka na matanitu ni Kalou .
42009061	A sa dua tale sa kaya , Kemuni na Turaga , au na muri kemuni ; ia mo ni biuti au ga meâu lako mada meâu veitatau vei ira mai neitou .
42009062	A sa kaya vua ko Jisu , E sega e dua na tamata sa taura nai siviyara ka qai rai kimuri , me yaga e na matanitu ni Kalou .
42010001	Sa oti na veika oqo , sa qai lesia na Turaga e lewe vitusagavulu tani , ka talai ira me ra lako yayarua ka liu vua ki na veikoro kecega kei na veitikina sa via lako kina ko koya .
42010002	Ka sa kaya vei ira , E dina sa vakalewe na yabaki , a ra sa lewe lailai ga nai vakatau-ni-were ; o koya mo dou qai masuti koya nai Taukei ni were , me tala yani eso nai vakatau-ni-were ki na nona were .
42010003	Dou lako : raica , au sa talai kemudou yani me vaka na lami e na kedra maliwa na wolifa .
42010004	Kakua ni kauta na taga ni lavo , se na taga ni kakana , se nai vava : ka kakua ni veikidavaki kaya e dua e na gau-ni-sala .
42010005	Ia e na veivale yadua dou sa curu kina , kaya mada eliu , Me yaco na vakacegu ki na vale oqo .
42010006	Ia kevaka sa tiko kina na tamata sa yaga me vakacegui , ena toka vei koya na nomudou veivakacegui ; ia kevaka e sega , ena lesu tale vei kemudou .
42010007	Ia e na vale ko ya dou tiko kina , dou kania ka gunuva na veika era sa solia ; ni sa dodonu me soli vua na tamata daucakacaka na kenai sau . Dou kakua ni veitokiyaki ki na veivale .
42010008	Ia e na koro kecega dou curu kina , a ra sa vakacegui kemudou , dou kania na veika sa tau ki matamudou :
42010009	ka vakabulai ira na tauvi-mate era sa tiko kina , ka kaya vei ira , Sa volekati kemudou na matanitu ni Kalou .
42010010	Ia na koro kecega dou sa curu kina , a ra sa sega ni vakacegui kemudou , dou lako ki na kena veisala , ka kaya ,
42010011	A kuvu-ni-soso ni nomudou koro , sa kabita na yavai keimami , keimami sa quaraka tale vei kemudou ; ia dou kila dina ga na ka oqo , sa volekati kemudou na matanitu ni Kalou .
42010012	Ia kaâu sa kaya vei kemudou , ena ca vakalailai ko Sotoma e na siga ko ya , ena ca vakalevu na koro ko ya .
42010013	E ca vei iko , Koresini ! e ca vei iko , Peciseita ! ia ke sa caka mai Taia kei Saitoni na cakacaka-mana ka caka vei kemudrau , ke rau sa veivutuni makawa , ka tiko sobu e nai sulu taga kei na dravusa :
42010014	ia ena ca vakalailai ko Taia kei Saitoni e na veilewai , koi kemudrau , drau na ca vakalevu .
42010015	Ko iko talega , Kapenaumi , ko sa laveti cake ki lomalagi ? ko na biu sobu ki etesi .
42010016	O koya sa rogoci kemudou , sa rogoci au ; ia ko koya sa beci kemudou , sa beci au ; ia ko koya sa beci au , sa beci koya sa talai au mai .
42010017	A ra sa tale mai ko ira na lewe vitusagavulu e na marau , ka kaya , Kemuni na Turaga , era sa guca vei keimami na tevoro , e na vuku ni yacamuni .
42010018	A sa kaya vei ira ko koya , Au a raici Setani ni sa lutu sobu mai lomalagi me vaka na livaliva .
42010019	Raica , au sa solia vei kemudou na kaukauwa mo dou butuki ira loa na gata kei na batibasaga , ka mo dou rawa na kaukauwa kecega ni meca ; ia ena sega sara e dua na ka me vakacacani kemudou .
42010020	Ia dou kakua ni reki e na ka oqo , ni sa guca vei kemudou ko ira na yalo ; oqo ga mo dou reki kina , ni sa volai na yacamudou mai lomalagi .
42010021	E na tiki-ni-siga ko ya , sa reki sara kina ko Jisu e na yalona , ka kaya , Au sa vakavinavinaka vei kemuni , Tamaqu , na Turaga ni lomalagi kei vuravura , ni ko sa vunia na veika oqo vei ira na vuku kei na yalomatua , ko ni sa vakatakila ga vei ira na gone lalai : sa vakaoqo , Tamaqu , ni sa vinaka e matamuni me vakakina .
42010022	Sa solia mai vei au ko Tamaqu na ka kecega ; ia ka sega e dua tale e kila se ko cei na Luvena , a Tamaqu duaduaga ; se ko cei na Tamaqu , a Luvena duaduaga , kei koya sa vinakata na Luvena me vakatakilai koya .
42010023	A sa vuki vei ira na tisaipeli , ka kaya lo , Sa kalougata na mata sa raica na veika dou sa raica ;
42010024	niâu sa kaya vei kemudou , era lewe vuqa na parofita kei na tui era a via raica na veika dou sa raica , a ra sa sega ni raica ; me ra rogoca talega na veika dou sa rogoca , a ra sa sega ni rogoca .
42010025	Ka raica , sa dua na vu-ni-vunau sa tu cake , ka vakatovolei koya , ka taroga , Vakavuvuli , a cava meâu kitaka meâu rawata kina na bula tawa mudu ?
42010026	A sa kaya vua ko koya , A cava sa volai e na vunau ? a cava ko sa wilika ?
42010027	A sa vosa ko koya , ka kaya , Mo lomani Jiova na nomu Kalou e na lomamu taucoko , kei na yalomu taucoko , kei na nomu kaukauwa taucoko , kei na nomu nanuma kecega ; kei na kai nomu me vakataki iko .
42010028	A sa kaya vua ko koya , O sa vosa vakadodonu ; kitaka oqo , ko na bula kina .
42010029	Ia ko koya , ni sa via vakadonui koya , sa tarogi Jisu , Ko cei na kai noqu ?
42010030	A sa vosa ko Jisu , ka kaya , Sa dua na tamata sa lako sobu mai Jerusalemi ki Jeriko , a sa sikabotea na daubutako eso , a ra sa luvata tani na nonai sulu , ka vakamavoataka , ka lako tani , a ra biuta ka sa voleka ni mate .
42010031	A sa lako walega mai e na sala ko ya e dua na bete ; ia ni sa raica , sa lako vakatikitiki tani .
42010032	Sa vaka talega kina e dua na luve i Livai , ni sa yaco ki na yasana ko ya , sa lako mai ka raica , a sa qai lako vakatikitiki tani .
42010033	A sa dua na kai Samaria , ni sa lako tu , sa yaco vua ; ia ni sa raica , sa lomana sara ,
42010034	a sa lako mai , ka vauca na tikina sa mavoa , ka livia kina na waiwai kei na waini , ka vakavodoka ki na nona manumanu , ka kauta ki na bure ni vulagi , ka sa maroroi koya .
42010035	Ia e na mataka ni sa lako tani , sa taura e rua na pene , ka solia vua nai taukei ni bure , ka kaya vua , Mo vakaraici koya ; ia na ka tale ko na kuria , au na sauma vei iko niâu sa lako tale mai .
42010036	Mo lewa mai , se ko cei vei iratou na lewe tolu oqo , sa kai nona ka sikabotei ira na daubutako ?
42010037	A sa kaya ko koya , O koya ga sa lomana . Sa qai kaya vua ko Jisu , Mo lako ko iko , ka kitaka vakakina .
42010038	A sa yaco , ni ra sa lako tu , sa curu ko koya ki na dua na koro lailai : a sa kauti koya ki na nona vale e dua na yalewa na yacana ko Marica .
42010039	A sa dua na tacina na yacana ko Meri , sa tiko talega ki na yava i Jisu , ka rogoca na nona vosa .
42010040	Ia ko Marica sa veidreyaki na lomana , ni sa vakarau vakalevu ; a sa lako mai , ka kaya , Kemuni na Turaga , ko ni sa wele ga ni sa laivi au na taciqu meâu vakarau duaduaga koi au ? ni kaya mada vua me mai vukei au .
42010041	A sa vosa ko Jisu , ka kaya vua , I Marica , I Marica , ko sa lomaocaoca ka veinanumayaka na ka e vuqa :
42010042	ia sa dua bauga na ka e yaga : a sa digitaka ko Meri nai votavota vinaka , o koya ena sega ni kau tani mai vua .
42011001	Ia ni sa masu ko koya e na dua na yasana , ni sa qai tinia , sa kaya vei koya e dua na nona tisaipeli , Kemuni na Turaga , mo ni vakavulici keimami me keimami masu , me vaka sa vakavulici ira talega na nona tisaipeli ko Joni .
42011002	A sa kaya vei ira ko koya , Ni dou sa masu , dou kaya , Tama i keimami mai lomalagi , Me vakarokorokotaki na yacamuni . Me yaco na nomuni lewa . Me caka na lomamuni e vuravura me vaka sa caka mai lomalagi .
42011003	Mo ni solia mai vei keimami e na siga yadua na kakana e yaga vei keimami .
42011004	Ia mo ni kakua ni cudruvi keimami e na vuku ni neimami valavala ca : ni keimami sa sega talega ni cudruva e dua sai valavala ca vei keimami . Ia mo ni kakua ni kauti keimami ki na vere ; ka mo ni vakabulai keimami mai na ca .
42011005	A sa kaya vei ira ko koya , O cei vei kemudou kevaka sa dua na wekana , a sa lako vua e na lomaloma-ni-bogi , ka kaya vua , Na wekaqu , au kerekere mo solia mai vei au e tolu nai buli madrai ;
42011006	ni sa dua na wekaqu sa mai vakacegu vei au ni sa lako tu , ia sa sega e dua na ka vei au meâu tauca vua :
42011007	Ena qai vosa ko koya mai vale , ka kaya Kakua ni vakaocataki au ; sa sogo tu na katuba , ka keitou sa davo kei iratou na luvequ e nai mocemoce ; au sa sega ni tu cake rawa meâu solia vei iko .
42011008	Au sa kaya vei kemudou , Kevaka e bese ni tu cake ka solia vua , ni sa wekana ; ia ni sa cikeva tiko ko koya , ena tu cake ka solia na ka ena rauti koya .
42011009	Au sa kaya talega vei kemudou , Dou kerekere , ka na soli vei kemudou ; dou vakasaqara , ka dou na kunea ; dou tukituki , ka na dolavi vei kemudou :
42011010	ni sa rawata ko koya yadua sa kerekere ; ka sa kunea ko koya sa vakasaqara ; ia ena dolavi vua sa tukituki .
42011011	E dua li vei kemudou na tama ni gone kevaka sa mai kere madrai vei iko na luvemu , ena solia vua e dua na vatu ? ia kevaka sa kere ika , ena solia beka vua e dua na gata mei sosomi ni ika ?
42011012	ia kevaka ena kere yaloka , ena solia beka vua e dua na batibasaga ?
42011013	Ia kevaka dou kila , koi kemudou sa tamata ca , mo dou solia na ka vinaka vei ira na luvemudou ; sa qai dina vakalevu cake , ni na solia na Yalo Tabu ko koya na Tamamudou vakalomalagi vei ira sa kerekere vua .
42011014	A sa vakaseva tani tiko e dua na tevoro ko koya , a sa galu . Ia ni sa lako tani na tevoro , sa vosa na galu ; a sa kurabui ko ira na lewe vuqa .
42011015	A sa kaya eso vei ira , Sa vakasevi ira na tevoro ko koya e na kaukauwa i Pielisipupi na nodra turaga na tevoro .
42011016	Ia ka so tale , era sa vakatovolei koya , ka taroga e dua nai vakatakilakila mai lomalagi .
42011017	Ia ko koya , ni sa kila na nodra nanuma , sa kaya vei ira , A matanitu yadua sa veisei vakai koya , ena vakarusai ; ia na vale sa veisei vakai koya , ena bale :
42011018	kevaka sa veisei vakai koya ko Setani , ena tu dei vakaevei na nona matanitu ? ni dou sa kaya kaâu sa vakasevi ira na tevoro e na kaukauwa i Pielisipupi .
42011019	Ia kevaka kaâu vakasevi ira na tevoro e na kaukauwa i Pielisipupi , era vakaseva e na kaukauwa i cei ko ira na nomudou ? o koya era na lewai kemudou kina ko ira oqo .
42011020	Ia kevaka kaâu vakasevi ira na tevoro e nai qaqalo ni Kalou , sa qai yaco dina vei kemudou na matanitu ni Kalou .
42011021	Ni sa dua na qaqa sa vakaiyaragi tu sa vakatawa na nona vale , sa tu vinaka na nonai yaya :
42011022	ia ni sa dua tani sa uasivi vei rau e na qaqa sa lako vakaukauwa , ka rawai koya , sa kovea na nonai yaragi ni valu kecega sa vakararavi kina , a sa vota nai toki mai vua .
42011023	O koya sa sega ni totaki au , sa to tani : ia ko koya sa sega ni kumuna vata vei au , sa duibiubiuta .
42011024	Ni sa lako tani e na tamata na yalo velavela , sa daulako voli e na vanua dravuisiga me qara nai vakavakacegu : ia ni sa sega ni kunea , sa kaya , Au na lesu tale ki na noqu vale kaâu a lako tani maikina :
42011025	ia ni sa tadu , sa kunea sa tataviraki ka vakaiukuukutaki .
42011026	Sa qai lako ko koya , ka kauta vata kaya e lewe vitu tale na yalo sa uasivi vei koya e na ca ; a ratou sa curuma ka tiko kina : a sa ca vakalevu emuri na tamata ko ya , ka ca vakalailai eliu .
42011027	Ia ni sa vosa tiko vakaoqo , sa dua na yalewa vei ira na lewe vuqa sa tabalaka cake na domona , ka kaya vua , Sa kalougata na kete ko ni a sucu maikina , kei na sucuna ko ni a sucuma .
42011028	A sa kaya ko koya , Ia sa kalougata vakalevu ko ira sa rogoca na vosa ni Kalou , ka vakabauta .
42011029	Ka ni ra sa soqoni vata na tamata ka veidrigidrigi , sa vakatekivu ko koya me kaya , Ai tabatamata ca oqo : era sa dautaroga nai vakatakilakila ; ia ena sega nai vakatakilakila me soli kina , nai vakatakilakila ga i Jona na parofita .
42011030	Me vaka sai vakatakilakila ko Jona vei ira na kai Ninive , ena vaka talega kina na Luve ni tamata vei ira nai tabatamata oqo .
42011031	Ena tu cake na radi ni ceva ka vakadinadinataka na nodra cala nai tabatamata oqo , e na veilewai ; ni sa lako mai ko koya mai na yasana vakayawa sara e vuravura me rogoca na vuku i Solomoni ; ka raica , sa dua eke sa uasivi cake vei Solomoni .
42011032	Era na tu cake na kai Ninive , ka vakadinadinataka na nodra cala nai tabatamata oqo , e na veilewai ; ni ra sa veivutuni e na vunau i Jona : ka raica , sa dua eke sa uasivi cake vei Jona .
42011033	Sa sega e dua sa tutuvaka na cina , ka qai vakatikora e na tikina vuni , se e ruku ni vakarau ni sila , e na kenai tutu ga , me ra raica na kena rarama ko ira sa curu mai .
42011034	Na cina ni yago na mata ; ia kevaka sa vinaka na matamu sa rarama kina na yagomu taucoko , ia kevaka e ca , sa butobuto kina na yagomu taucoko .
42011035	O koya mo qai vakaraica de sa butobuto mai na rarama sa tu e lomamu .
42011036	O koya oqo , kevaka sa rarama na yagomu taucoko , ka sega na tikina sa butobuto , ena rarama kece sara , me vaka ni sa cinavi iko na cina sa caudre vinaka sara .
42011037	Ia ni sa vosa tiko ko koya , sa sureti koya e dua na Farisi me rau kana vata kaya e nai vakasigalevu : sa qai curu ko koya , ka tiko sobu me kana .
42011038	Ia ni sa raica na Farisi , sa kurabui ni sa vakasigalevu ko koya ka sega ni vuluvulu mada eliu .
42011039	Sa qai kaya vei koya na Turaga , Oi kemudou na Farisi , dou sa qai dauvakasavasavataka na bilo kei na dari etaudaku , ia na lomamudou sa sinai e na daubutako kei nai valavala ca .
42011040	A yalowai koi kemudou , e sega beka ni cakava na tikina eloma ko koya sa cakava na tikina etaudaku ?
42011041	Ia mo dou solia na ka ni loloma me vaka dou sa rawata , ka raica , ena savasava vei kemudou na ka kecega .
42011042	Ia e ca vei kemudou , na Farisi ! ni dou sa solia nai katini ni botebotekoro , kei na co kecega vakaoqo , ia na lewa dodonu kei na loloma ni Kalou dou sa biuta laivi ga ; oqo e kilikili kei kemudou mo dou kitaka , me kakua talega ni biu na veika ko ya .
42011043	E ca vei kemudou , na Farisi ! ni dou sa dauvinakata nai tikotiko ni qase e na veivale ni lotu , kei na veikidavaki e na veirara ni veivoli .
42011044	E ca vei kemudou ! ni dou sa vaka nai bulubulu sa sega ni rairai , ka sa lako loa voli ko ira na tamata e delana ka sega ni kila .
42011045	Sa qai vosa vei koya e dua na vu-ni-vunau , ka kaya , Vakavuvuli , ni ko sa vosa vakaoqo ko sa beitaki keitou talega .
42011046	Sa qai kaya ko koya , E ca vei kemudou talega , na vu-ni-vunau ! ni dou sa vakaocataki ira na tamata e nai colacola e dredre sara ni colati , ia dou sa sega ni tara nai colacola ko ya e na dua na nomudoui qaqalo .
42011047	E ca vei kemudou ! ni dou sa tara na kena veivale ni nodrai bulubulu na parofita , era vakamatea ko ira na nomudou qase .
42011048	E dina ga dou sa tukuni kemudou ni dou sa vinakata na nodrai valavala na nomudou qase ; ni ra sa vakamatei ira , ka dou sa tara na veivale ni nodrai bulubulu .
42011049	O koya oqo sa kaya kina na vuku ni Kalou , Au na tala vei ira eso na parofita kei nai apositolo , ia eso vei ira era na vakamatea ka vakacacana :
42011050	me ra tarogi kina nai tabatamata oqo , e na kedra dra na parofita kecega ka vakadavei mai nai vakatekivu kei vuravura ;
42011051	mai na dra nei Epeli ka yacova na dra nei Sakaraia , ko koya ka vakamatei e na tadrua ni cabocabo-ni-madrali kei na vale ni soro ; au sa kaya vakaidina vei kemudou , Ena tarogi kina nai tabatamata oqo .
42011052	E ca vei kemudou , na vu-ni-vunau ! ni dou sa kauta tani nai dola ni ka vuku : dou sa sega ni curu kina koi kemudou , ia dou sa tarovi ira talega era sa curu tiko kina .
42011053	Ia ni sa kaya tiko vei ira ko koya na veika oqo , sa vakatekivu me cikeva vakalevu na kere vosa vua ko ira na vunivola kei ira na Farisi me vuqa na ka me kaya ;
42011054	a ra sa lawakitaka , a ra sa qara me ra rogoca e dua na ka mai na gusuna , me ra vakaucacataki koya kina .
42012001	E na gauna ko ya , ni ra sa udolu vakavuqa na tamata sa soqoni vata mai , a ra sa veibutuqaqi ga , sa qai kaya mada eliu vei ira na nona tisaipeli ko koya , Dou qarauni kemudou mai na nodra leveni na Farisi , oqori na dauveivakaisini .
42012002	Ia sa sega na ka sa vuni , me kakua ni vakarairaitaki ; se tabogo , me kakua ni kilai .
42012003	Ia na ka dou sa tukuna e na butobuto ena rogo votu ; ia na ka dou sa tukuna e daligadra e na veitikina vuni , ena kacivaki mai na dela ni vale .
42012004	Ia kaâu sa kaya vei kemudou , na wekaqu , Dou kakua ni rerevaki ira era sa vakamatea na yago ga , ia emuri sa sega tale na ka era cakava rawa .
42012005	Ia kaâu sa tukuna vei kemudou se ko cei mo dou rerevaka : Dou rerevaki koya sa rawata me vakamatea , ka oti sa rawata talega me biuta ki eli ; io , au sa kaya vei kemudou , Dou rerevaki koya .
42012006	Sa sega li ni volitaki na separo e lima e na facigi e rua ? ia ka sega e dua vei iratou sa guileca e na mata ni Kalou .
42012007	Ia sa wili kecega na drau ni ulumudou . O koya oqo mo dou kakua ni rere : dou sa uasivi cake vei ira na separo e vuqa .
42012008	Au sa kaya talega vei kemudou , O koya yadua ena vakatusai au e na matadra na tamata , ena vakatusai koya talega na Luve ni tamata e na matadra na agilose ni Kalou ;
42012009	ia ko koya ena cakitaki au e na matadra na tamata , ena cakitaki e na matadra na agilose ni Kalou .
42012010	Ia ko koya yadua ena vosavakacacataka na Luve ni tamata , ena rawa me kakua ni cudruvi kina ; ia ko koya ena vosavakacacataka na Yalo Tabu , ena sega sara ni rawa me kakua ni cudruvi .
42012011	Ia ni dou sa kau ki na veivale ni lotu , vei ira na dauveilewai kei ira na turaga , dou kakua ni lomaocaoca , se vakaevei mo dou kaya , se cava mo dou tukuna :
42012012	ni na vakavulici kemudou na Yalo Tabu e na tiki-ni-siga ko ya e na ka e dodonu mo dou kaya .
42012013	A sa dua vei ira na lewe vuqa sa vosa mai vei koya , Vakavuvuli , kaya mada vua na tuakaqu me solia vei au na noqui votavota e nai yau nei koya na tama i keirau .
42012014	A sa kaya vua ko koya , Ko iko , ko cei sa lesi au meâu turaga ni lewa se dauveivota vei kemudou ?
42012015	Sa kaya talega vei ira ko koya , Dou raici kemudou vinaka , ka tarovi kemudou mai na daukocokoco ; ni sa sega ni kalougata na tamata e na vuku ni sa levu na ka sa tu vua .
42012016	A sa tukuna ko koya e dua na vosa vakatautauvata vei ira , ka kaya , Sa dua na tamata vutuniyau sa vakalewe vinaka sara na nona vanua :
42012017	a sa qai vakananuma e lomana , ka kaya , A cava meâu kitaka , ni sa sega na noqu lololo meâu binia kina na noqu lewe ni veiwere ?
42012018	Sa qai kaya , Oqo ga kaâu na kitaka ; au na basuka na noqu lololo , ka tara tale eso e lelevu ; au na qai binia kecega kina na noqu lewe ni veiwere kei na noqui yau :
42012019	au na qai kaya ki na yaloqu , Yaloqu , sa levu na nomui yau sa bini tu ena rauta na yabaki e vuqa ; mo vakacegu mada , mo kana , mo gunu , mo marau tiko .
42012020	Ia sa kaya vei koya na Kalou , Ko iko na lialia ! e na bogi ga oqo ena tarogi tale vei iko na yalomu : ena qai nei cei na veika ko sa vakarautaka ?
42012021	Sa vakakina ko koya sa daubinia nai yau me nona , a sa sega ni vutuniyau e na ka ni Kalou .
42012022	Sa qai kaya ko koya vei ira na nona tisaipeli , O koya oqo kaâu sa kaya kina vei kemudou , Mo dou kakua ni lomaocaoca e na vuku ni nomudou bula , e na ka mo dou kania ; se na vuku ni yagomudou , e na ka mo dou vakaisulu kina .
42012023	Sa ka levu na bula , a ka lailai na kakana ; ia sa ka levu na yago , a ka lailai nai sulu .
42012024	Dou vakananuma na reveni : era sa sega ni kabukaburaki , se tatamusuki ; sa sega na nodra vale ni yau se nodra lololo ; ia sa vakani ira na Kalou : sa dina dou sa yaga vakalevu cake vei ira na manumanu !
42012025	Ia ko cei vei kemudou kevaka sa lomaocaoca sa rawata me vakuria vakalailai ga na siga ni nona bula ?
42012026	Ia kevaka dou sa sega ni cakava rawa na ka lailai walega oqo , dou sa lomaocaoca e na ka sa vo e na vuku ni cava ?
42012027	Dou vakananuma na viavia , era sa tubu vakaevei : era sa sega ni daucakacaka , se dautalitali ; ia kaâu sa kaya vei kemudou , Ko Solomoni e na nonai ukuuku kecega sa sega ni vakaisulu me vaka e dua vei ira oqo .
42012028	Ia kevaka sa vakasuluma vakaoqo na Kalou na co sa tu edaidai e na veiwere , a sa biu ki na lovo e na sabogibogi : ena sega li ni vinakata vakalevu cake me vakasulumi kemudou , koi kemudou sa lailai na nomudou vakabauta ?
42012029	Ia dou kakua ni dauvakasaqara na ka mo dou kania , se na ka mo dou gunuva : me kakua talega ni veidreyaki na lomamudou .
42012030	Ni ra sa dauvakasaqara na ka kecega oqo ko ira na lewe ni veivanua kecega e vuravura ; ka sa kila na Tamamudou ni sa yaga vei kemudou na veika oqo .
42012031	Ia mo dou dauvakasaqara ga na nona matanitu : ia ena soli me kenai kuri vei kemudou na ka kecega oqo .
42012032	Kakua ni rere , na qele-ni-sipi lailai ; ni sa vinakata sara na Tamamudou me solia vei kemudou na matanitu .
42012033	Dou volitaka na ka sa tu vei kemudou , ka solia nai loloma ; vakarautaka vei kemudou na taga-ni-lavo ena sega ni madra , ai yau mai lomalagi ena sega ni oti rawa , sa sega na daubutako sa torova , se na sarasara sa kania .
42012034	Ni na tiko na yalomudou e na yasana sa tiko kina na nomudoui yau .
42012035	Me vauci tikoga na tolomudou ; me caudre talega na nomudou cina ;
42012036	ia mo dou vaka na tamata era waraka na nodra turaga , me na lako tale mai na magiti ni vakawati ; me ra dolavi koya vakatotolo sara , ni sa lako mai ka tukituki ko koya .
42012037	Sa kalougata ko ira na tamata oqori , ena kunei ira na turaga ni ra sa vakatawa tiko , ni sa lako mai ko koya : au sa kaya vakaidina vei kemudou , ena vauca na nonai sulu , ka kaya me ra tiko sobu , ka na lako mai ko koya ka qaravi ira .
42012038	Ia kevaka ena lako mai ko koya e nai karua ni wase-ni-bogi , se na lako mai e nai katolu , ka kunei ira ni ra sa yadra tiko , era sa kalougata na tamata oqori .
42012039	Ia dou kila ga oqo , kevaka e kila nai taukei ni vale na tiki-ni-bogi e lako mai kina na daubutako , sa vakatawa ga , ka sega ni laiva na nona vale me ravabasuki .
42012040	Ia dou vakarau tu vakakina koi kemudou talega : ni sa lako mai na Luve ni tamata e na tiki-ni-siga dou sa sega ni nanuma kina .
42012041	Sa qai kaya vua ko Pita , Kemuni na Turaga , ko ni sa tukuna beka na vosa vakatautauvata oqo vei keitou ga , se vei ira kecega ?
42012042	Sa kaya na Turaga , Ko cei beka na tamata yalododonu ka vuku , ena lesia na turaga me lewai ira na nona lewe-ni-vale , me solia na kedrai votavota e na gauna dodonu ?
42012043	Sa kalougata na tamata ko ya , ko koya ena kunea na nona turaga ni sa kitaka vakakina , ni sa lako mai ko koya .
42012044	Au sa kaya vakaidina vei kemudou , Ena lesi koya me lewa na nona ka kecega .
42012045	Ia kevaka ena kaya e lomana na tamata ko ya , Sa vakaberaberataka na nona lako tale mai na noqu turaga : a sa vakatekivu kina me yaviti ira na lewe-ni-vale na tagane kei na vada , me daukana talega ka daugunu , ka daumateni ;
42012046	ena lako mai na turaga ni tamata ko ya e na siga sa sega ni nanuma kina , kei na tiki-ni-siga e sega ni kila kina ; ena qai varomusuka rua , ka lesi koya me votai vata kei ira sa sega ni vakabauta .
42012047	Ia na tamata ko ya , sa kila na loma ni nona turaga , ka sega ni vakarau kina , se cakava me vaka na lomana , ena yaviti vakalevu .
42012048	Ia ko koya sa sega ni kila , ka kitaka na ka e dodonu me yaviti kina ; ena yaviti vakalailai ga . Ni na tarogi vakalevu mai vua sa soli vakalevu vua ; ia ena taroga vakalevu ko ira na tamata mai vua era sa solia vakalevu vua .
42012049	Au sa lako mai meâu biuta na bukawaqa ki vuravura ; ia ka cava tale meâu gadreva , kevaka sa waqa tu ?
42012050	Ia sa dua na noqu papitaiso meâu papitaisotaki kina ; a sa rarawa vakalevu na lomaqu me oti mada oqo !
42012051	Dou sa vakasama beka niâu sa lako mai meâu vakayacora na veivinakati ki vuravura ? au sa kaya vei kemudou , E segai ; a veisei ga :
42012052	sa tekivu ena gauna oqo me lewe lima e na dua na vale eratou na veimecaki , na lewe tolu kei rau na lewe rua , na lewe rua talega kei iratou na lewe tolu .
42012053	Era na veimecaki na veitamani-tagane ; kei na veitinani-yalewa ; kei na veivugoni yalewa .
42012054	Sa kaya talega vei ira na lewe vuqa , Ni dou sa raica sa tubu mai ra na o , dou sa kaya sara , Sa dua na uca sa lako mai ; a sa vakakina .
42012055	Ia ni sa liwa na ceva , dou sa kaya , Ena dua na katakata levu : a sa yaco .
42012056	Na dauveivakaisini ! dou sa kila rawa na mata i vuravura kei lomalagi : ia ka vakaevei ni dou sa sega ni kila na gauna oqo ?
42012057	Ia ka vakaevei ni dou sa sega ni lewa vakai kemudou na ka e dodonu ?
42012058	Ni drau sa lako vata kaya sa beitaki iko ki na turaga-ni-lewa , mo gumatua e gau-ni-sala me oti mada na nona beitaki iko , de kauti iko vua na turaga-ni-lewa , ka soli iko na turaga-ni-lewa vua na ovisa , ka biuti iko na ovisa ki na vale ni veivesu .
42012059	Au sa kaya vei iko , Ko na sega sara ni sereki maikina , ko na sauma kece mada nai lavo .
42013001	Ia sa tadu e na gauna ko ya eso era sa tukuni ira na kai Kalili vua , ni sa vakadavea vata ko Pailato na kedra dra kei na nodra veisoro .
42013002	A sa vosa ko Jisu , ka kaya vei ira , Dou sa vakasama beka ni ra sa uasivi vei ira kecega na kai Kalili e nai valavala ca ko ira na kai Kalili oqori , ni sa yaco vei ira na veika vakaoqo ?
42013003	Au sa kaya vei kemudou , E segai ; ia kevaka dou sa sega ni veivutuni , dou na mate kece vaka talega kina .
42013004	Se ko ira na le tinikawalu , sa baleti ira na vale cecere mai Sailoama , ka vakamatei ira , dou sa vakasama beka ni ra sa uasivi e na cala vei ira kecega na tamata era sa tiko mai Jerusalemi ?
42013005	Au sa kaya vei kemudou , E segai ; ia kevaka dou sa sega ni veivutuni , dou na mate kece vaka talega kina .
42013006	Sa tukuna talega ko koya na vosa vakatautauvata oqo : Sa dua na tamata sa tei e na nona were-ni-vaini e dua na lolo ; a sa lako mai me vakasaqara kina na vuana , ka sega ni kunea .
42013007	Sa qai kaya ko koya vua nai vakatau-ni-vaini , Raica , sa qai yabaki tolu kaâu sa lako mai ka vakasaqara na vuana e na lolo oqo , ka sega niâu kunea : taya sobu ; sa vakacacana walega na vanua e na vuku ni cava ?
42013008	Sa qai vosa ko koya , ka kaya vua , Kemuni na Turaga , laiva mada ga me tei kena yabaki talega oqo , meâu cukiraka vakavolivolita mada , ka biuta kina na de-ni-manumanu ;
42013009	ia de qai vua ; ia kevaka e sega , ko ni na qai mai taya sobu .
42013010	A sa vakavuvuli tiko ko koya e na dua na vale ni lotu e na siga ni vakacecegu :
42013011	Ka raica , sa dua na yalewa sa curumi koya e dua na yalo sa malumalumu kina ka yabaki tinikawalu , a sa vakalairoro tikoga , ka sega sara ni tu donu rawa .
42013012	Ia ni sa raici koya ko Jisu , sa kaciva , ka kaya vua , Yalewa , ko sa sereki mai na nomu malumalumu .
42013013	A sa tabaka e na ligana ; a sa vakatudonutaki vakasauri kina , a sa vakarokorokotaka na Kalou .
42013014	Sa qai vosa vakacudrucudru na turaga ni vale ni lotu , ni sa ia na veivakabulai ko Jisu e na siga ni vakacecegu , ka kaya vei ira na tamata , E ono na siga e dodonu me ia kina na cakacaka : oqori dou lako mai kina mo dou vakabulai , ia me kakua ga e na siga ni vakacecegu .
42013015	A sa vosa vei koya na Turaga , ka kaya , Na dauveivakaisini , dou sa sega li ni dui sereka , koi kemudou yadua , na nona pulumokau kei na nona asa e na siga ni vakacecegu mai na nona tikina , ka kauta me vagunuva ?
42013016	ia na yalewa oqo , na luve i Eparaama , sa vesuka ko Setani , raica , e tinikawalu na yabaki , sa sega beka ni dodonu me sereki mai nai vesu oqo e na siga ni vakacecegu ?
42013017	Ia ni sa kaya na vosa oqo ko koya , era sa madua kecega na nona meca , a ra sa reki kece na lewe vuqa e na vuku ni ka vakaidina kecega sa kitaka ko koya .
42013018	Sa qai kaya ko koya , Ena vakatauvatani beka kei na cava na matanitu ni Kalou ? se cava meâu vakatauvatana kina ?
42013019	Sa tautauvata kei na dua na sore ni musita , sa kauta e dua na tamata , ka biuta ki na nona were ; a sa tubu cake , ka sa yaco me kau levu ; a ra sa mai ro e na tabana na manumanu vuka .
42013020	A sa kaya tale ko koya , Meâu vakatauvatana kei na cava na matanitu ni Kalou ?
42013021	Sa tautauvata kei na leveni , sa kauta e dua na yalewa ka vunia e loma ni madrai droka e tolu nai vakarau , me vakalevenitaki taucoko kina .
42013022	A sa lako voli ko koya e na veikoro kei na veikoro lalai , ka vakavuvuli tiko kina , ka lako tu vaka ki Jerusalemi .
42013023	Sa qai kaya vei koya e dua , Kemuni na Turaga , era sa lewe lailai ena bula ? A sa kaya vei ira ko koya ,
42013024	Dou gumatua sara mo dou curu ki na matamata-ni-koro qiqo ; niâu sa kaya vei kemudou , era lewe vuqa ena vakatovolea me curuma , a ra na sega ni rawata :
42013025	ni na tu cake nai taukei ni vale , ka sogota na katuba , ia dou sa tu etautuba , ka tukituki ki na katuba , ka kaya Kemuni na Turaga , Kemuni na Turaga , ni dolavi keimami : ena qai vosa ko koya , ka kaya vei kemudou Au sa sega ni kila se dou lako maivei :
42013026	Dou na qai kaya , Keimami a kana ka gunu e matamuni , ko ni sa dauvakatavuvuli talega e na neimami veisalatu .
42013027	Ena qai kaya ko koya , Au sa kaya vei kemudou , Au sa sega ni kila se dou lako maivei ; dou lako tani vei au , koi kemudou kecega sa daukitaka nai valavala ca .
42013028	Dou na qai dautagi ka vakasequruquru bati , ni dou na raici Eparaama , kei Aisake , kei Jekope , kei ira kecega na parofita , e na matanitu ni Kalou , ia koi kemudou dou sa vakasevi ki tautuba .
42013029	Ia era na lako mai na tu i cake , mai ra talega , mai na mata ni tokalau talega , kei na mata ni ceva , a ra na tiko sobu e na matanitu ni Kalou .
42013030	Ka raica , eso sa muri era na qai liu ; eso talega era sa liu era na qai muri .
42013031	E na siga ko ya sa lako mai eso na Farisi , ka kaya vua , Mo lako ki taudaku , ka lako tani eke ; ni sa via vakamatei iko ko Eroti .
42013032	A sa kaya vei ira ko koya , Dou laki tukuna vua na fokise ko ya , Raica , au sa vakasevi ira na tevoro , ka ia na veivakabulai edaidai kei na sabogibogi , au na qai vakaotia ga e nai katolu ni siga .
42013033	Ia sa kilikili ga meâu lako voli edaidai , kei na sabogibogi , kei na bogi rua : ni sa dredre me mate e dua na parofita e na koro tani , mai Jerusalemi ga .
42013034	Isa ! Jerusalemi , Isa ! Jerusalemi , ko iko sa vakamatei ira na parofita , ka vakaviriki ira e na vatu era sa talai vei iko ! e vuqa na siga kaâu a via vakasoqoni ira vata na luvemu , me vaka sa vakasoqona na luvena na toa yalewa e ruku ni tabana , ia dou sa sega ni vinakata !
42013035	Raica , sa qai biu tu vei kemudou na nomudou vale ka sa laladidi : ia kaâu sa kaya vakaidina vei kemudou . Dou na sega ni raici au tale , ka malua me yaco mada na siga dou na kaya kina , Sa kalougata ko koya sa lako mai e na yaca ni Turaga .
42014001	Ia ni sa lako tu ko koya ki na nona vale e dua sa turaga vei ira na Farisi me kana e na dua na siga ni vakacecegu , era sa vakaraici koya .
42014002	Ka raica , sa tu e tikina e dua na tamata sa tauva na buketevatu .
42014003	A sa vosa ko Jisu , vei ira na vu-ni-vunau kei ira na Farisi , ka vaka , E tara me ia na veivakabulai e na siga ni vakacecegu , se segai ?
42014004	A ra sa galu ga . A sa tauri koya ko koya , ka vakabula , ka vakatala yani ;
42014005	a sa vosa vei ira , ka kaya , Ko cei vei kemudou , kevaka e lutu ki na dua na davuke na nona asa se nona pulumokau , ena sega ni yavia cake vakatotolo e na siga ni vakacecegu ?
42014006	A ra sa sega ni vosa rawa tale vua e na ka oqo .
42014007	A sa tukuna e dua na vosa vakatautauvata vei ira era sureti , ni sa raici ira ni ra sa digitaka nai tikotiko vakaturaga ; a sa kaya vei ira ,
42014008	Ni sa sureti iko e dua ki na magiti ni vakawati , kakua ni tiko sobu e nai tikotiko vakaturaga : de sa uasivi cake vei iko e dua tani sa sureti mai ;
42014009	ka qai lako mai ko koya sa sureti kemudrau , ka kaya vei iko , Solia na tikina oqo vei koya oqo ; ko na qai madua ni ko laki tiko e na tikina kira sara .
42014010	Ia ni ko sa sureti , lako ka tiko sobu e na tikina kira sara ; me kaya vei iko ko koya sa sureti iko , ni sa lako mai , Na wekaqu , lako mada ki cake : ko na qai dokai e na matadra era sa tiko vata kei iko me kana .
42014011	Ia ko koya yadua sa vakalevulevui koya , ena vakamalumalumutaki ; ia ko koya yadua sa vakamalumalumutaki koya , ena vakalevulevui .
42014012	Sa kaya talega ko koya vua sa sureti koya , Ni ko sa cakava na magiti ni vakasigalevu sei vakayakavi , kakua ni sureti ira na wekamu dina , se na tuakamu se tacimu , se na kai nomu , se na nomu lewe ni koro e vutuniyau ; de ra sureti iko tale , ko na qai saumi .
42014013	Ia ni ko sa caka magiti , sureti ira na dravudravua , na lokiloki , na gera , na mataboko :
42014014	ko na qai kalougata kina : ni ra sa sega ni sauma rawa vei iko : ia ko na saumi ni ra na tu cake tale mai na mate ko ira na yalododonu .
42014015	Ia ni sa rogoca na veika oqo e dua vei ira sa tiko kaya me kana , sa kaya vua , Sa kalougata ko koya ena kana madrai e na matanitu ni Kalou .
42014016	Sa qai kaya vua ko koya , Sa dua na tamata sa cakava e dua na magiti levu ni vakayakavi , a sa sureti ira na lewe vuqa :
42014017	ia ni sa yaco na gauna me ia kina nai vakayakavi , sa tala na nona tamata me kaya vei ira era sureti , Dou lako mai ; sa vakarau tu na ka kecega .
42014018	Ia ko ira yadua era lomavata me ra dui vakadredreti ira . Sa kaya vua e dua , Au sa volia e dua na tiki ni vanua , ka sa dodonu meâu laki raica ; au masuti iko kina , meâu kakua ni lako yani .
42014019	A sa kaya e dua tani , Au sa volia e tini na pulumokau , ia kaâu sa lako meâu vakatovolei ira : au masuti iko kina , meâu kakua ni lako yani .
42014020	Sa kaya e dua tale , Au sa qai vakawati , o koya kaâu sa sega kina ni lako yani .
42014021	Sa qai lako mai na tamata ko ya , ka tukuna vua na nona turaga na veika oqo . Sa qai cudru nai taukei ni vale , a sa kaya vua na nona tamata , Lako sara ki tuba ki na veisalatu kei na veisaqata ni koro , ka kauti ira mai na dravudravua , kei na gera , kei na lokiloki , kei na mataboko .
42014022	A sa mai kaya na tamata , Kemuni na Turaga , sa caka ga me vaka na nomuni vosa , ia sa vo na vale .
42014023	A sa kaya na turaga vua na tamata , Lako ki na veisalatu , kei na veisala sa viribaiti , ka cikevi ira me ra lako mai , me oso na noqu vale :
42014024	niâu sa kaya vei kemudou , Sa sega e dua vei ira na tamata sa sureti ena tovolea na noqui vakayakavi .
42014025	A sa lewe vuqa sara era sa lako vata kaya : a sa vuki ko koya , ka kaya vei ira ,
42014026	Kevaka e dua sa lako mai vei au ka sega ni cata na tamana , kei na tinana , kei na watina , kei ira na luvena , kei ira na tuakana kei na tacina , kei ira na ganena kei na nona bula talega , ena sega ni rawa me noqu tisaipeli .
42014027	Ia ko koya talega ena sega ni colata na nona kauveilatai , ka muri au , sa sega ni rawa me noqu tisaipeli .
42014028	Ia ko cei vei kemudou , kevaka sa via tara vale , ena sega ni tiko sobu mada eliu , me wilika na kenai voli , se tu vua nai yau me vakaotia se segai ?
42014029	de viritaka ga ko koya na kena yavu , ka qai sega ni rawata me vakaotia , era na qai vakalialiai koya ko ira kecega era sa raica ,
42014030	ka kaya , A tamata oqo sa vakatekivu me tara vale , ia ka sega ni rawata me vakaotia .
42014031	Se ko cei na tui , sa lako tu me rau veivala kaya e dua tani na tui , ka sega ni tiko sobu mada eliu , ka vakananuma , se sa rawata me veivala kaya sa le ruasagavulu na udolu na nei koya na meca , ni sa le tini ga na udolu na nona , se segai ?
42014032	se , ni sa yawa sara ko koya oqori , sa tala ko koya na mata , me vakamasuta me rau veisorosorovi .
42014033	Sa vakakina , ko koya yadua vei kemudou sa sega ni biuta na nona ka kecega , sa sega ni rawa me noqu tisaipeli .
42014034	A ka vinaka na masima : ia kevaka sa seavu mai na masima na kena tuituina , ena vakatuituinataki tale e na cava ?
42014035	Sa qai sega ni yaga ki na were , se ki nai binibini de-ni-manumanu ; sa biu ga ki tautuba . O koya sa vakadaligana me rogoca , me mani rogoca sara .
42015001	Sa qai toro voleka mai vei koya ko ira kecega na kumuna nai vakacavacava , kei ira na tamatai valavala ca , me ra rogoci koya .
42015002	A sa vosakudrukudru ko ira na Farisi kei ira na vunivola , ka kaya , Ko koya oqo sa veilasamaki vata kei ira na tamata ca , ka kana vata kei ira .
42015003	A sa tukuna vei ira ko koya na vosa vakatautauvata oqo , ka kaya ,
42015004	Ko cei vei kemudou na tamata , sa dua na drau na nona sipi , kevaka sa vakayalia e dua vei ira , ena sega beka ni biuta laivi tu na ciwasagavulu ka ciwa e na veico , ka laki vakasaqarai koya sa yali , me kunea mada ?
42015005	Ia ni sa kunea , sa viribale ki domona , ka reki .
42015006	Ia ni sa tale ki nona vale , sa kacivi ira vata na wekana kei na lewe ni koro , ka kaya vei ira , Tou mai reki vata , niâu sa kunea na noqu sipi ka yali .
42015007	Au sa kaya vei kemudou , ni sa levu vakakina na reki mai lomalagi e na vuku ni tamatai valavala ca e le dua bauga sa qai veivutuni , ia ka lailai ga e na vukudra na tamata yalododonu e le ciwasagavulu ka ciwa , sa sega ni yaga vei ira na veivutuni .
42015008	Se ko cei na yalewa sa tini na nona tiki ni siliva , kevaka sa vakayalia e dua na tikina , sa sega beka ni tutuvaka na cina , ka taviraka na vale , ka vakasaqara matua , me kunea mada ?
42015009	Ia ni sa kunea , sa kacivi ira vata na wekana kei na lewe ni koro , ka kaya , Tou mai reki vata , niâu sa kunea na tikina kaâu a vakayalia .
42015010	Au sa kaya vei kemudou , Sa tubu vakakina na reki e na matadra na agilose ni Kalou , e na vuku ni tamatai valavala ca e le dua bauga sa qai veivutuni .
42015011	Sa kaya tale ko koya , E dua na tamata sa lewe rua na luvena-tagane :
42015012	ka sa kaya vei tamana ko koya sa gone vei rau , I Tamaqu , solia mai vei au nai votavota ni yau sa vota me noqu . A sa vota vei rau nai yau .
42015013	A sa bogi vica mada , sa qai kumuna vata na ka kecega na gone , ka lako tani ki na dua na vanua vakayawa , ka sa vakayalia kina na nonai yau e nai valavala vakamarau ca .
42015014	Ia ni sa vakaotia kece , sa qai tubu na dausiga levu e na vanua ko ya ; a sa qai dravudravua sara ko koya .
42015015	A sa laki tiko kei na dua na lewe ni vanua ko ya ; a sa talai koya ki na nona veiwere me vakani ira na vuaka ,
42015016	A sa garova na qana era daukania na vuaka , me mamau kina na ketena ; a sa sega e dua sa vakani koya .
42015017	Ia ni sa kila yalona tale , sa kaya , Sa le vuqa na tamata nei tamaqu sa voli na nodra cakacaka , era sa mamau e na madrai ka vo tu yani , ia koi au kaâu sa mate e na viakana !
42015018	au na ia , ka lako vei tamaqu , kaâu na kaya vua , Tamaqu , au sai valavala ca ki lomalagi , vei kemuni talega ,
42015019	kaâu sa sega kina ni yaga meâu vakatokai tale me luvemuni : lesi au meâu vakataka e dua na nomuni tamata sa voli na nona cakacaka .
42015020	A sa ia , ka lako vei tamana . Ia ni sa yawa sara , sa raici koya ko tamana , a sa lomana , ka cici , ka mokota , ka reguca .
42015021	A sa kaya na luvena kivei koya , I Tamaqu , au sai valavala ca ki lomalagi , vei kemuni talega , kaâu sa sega kina ni yaga meâu vakatokai tale me luvemuni .
42015022	A sa kaya na tamana vei ira na nona tamata , Dou kauta mai nai sulu vinaka sara , ka vakasulumi koya ; daramaka talega e dua na mama ki ligana , kei nai vava ki na yavana ;
42015023	ia dou kauta mai na luve ni pulumokau sa uro , ka vakamatea ; ka me datou kana , ka marau ;
42015024	ni sa mate na luvequ oqo , ka sa qai bula tale ; sa yali , ka sa qai kune tale . A ra sa vakatekivu me ra marau .
42015025	A sa tiko e na were na luvena ka qase vei rau ; ia ni sa tale mai ka toro voleka ki vale , sa rogoca na bitu-ni-vakatagi kei na meke .
42015026	A sa kaciva e dua vei ira na tamata , ka taroga na kenai balebale ni ka oqo .
42015027	A sa kaya vua ko koya , Sa lako saka tale mai na tacimu ; ka sa vakamatea ko tamamu na luve ni pulumokau sa uro , e na vuku ni rau sa veikune tale ka sa bula vinaka .
42015028	A sa cudru ko koya , ka bese ni curu ; sa qai lako mai kina ki tautuba ko tamana , ka vakamasuta .
42015029	Sa qai vosa ko koya , ka kaya vei tamana , Raica , e vuqa na yabaki oqo kaâu sa qaravi iko kina , ia kaâu sa sega sara ni talaidredre ki na nomu vosa : ia ko sa sega sara ni solia vei au e dua walega na luve ni me , me keitou marau vata kina kei ira na wekaqu :
42015030	ia ni sa lako mai na luvemu oqo , ko koya sa vakaotia na nomui yau vei ira na yalewa dautagane , ko sa vakamatea me kena na luve ni pulumokau sa uro .
42015031	A sa kaya vua ko koya , Na luvequ , edaru sa tiko vata vakadua , ia na ka kecega sa tu vei au sa nomu .
42015032	Ia sa dodonu ga me da reki , ka marau ; ni sa mate na tacimu oqo , ka sa qai bula tale ; sa yali , ka sa qai kune tale .
42016001	A sa kaya talega ko koya vei ira na nona tisaipeli , Sa dua na tamata vutuniyau , sa dua na nona dau-ni-yau , a sa beitaki vua ni sa vakayalia tiko na nonai yau .
42016002	A sa kaciva ko koya , ka kaya vua , A cava oqo kaâu sa rogoca vei iko ? tukuna mai na nomu cakacaka vaka dau-ni-yau ; ni sa dredre mo dau-ni-yau tiko .
42016003	Sa qai vakananuma e lomana na dau-ni-yau , A cava meâu kitaka , ni sa kauta tani vei au na noqu turaga na cakacaka vaka dau-ni-yau ? Au sa sega ni rawata na cuki were ; au sa madua ni kerekere .
42016004	Au sa qai kila na ka meâu kitaka , me ra kauti au kina na tamata eso ki na nodra veivale , niâu sa sivo mai na cakacaka vaka dau-ni-yau .
42016005	Sa qai kacivi ira kecega na tamata era sa sega ni sauma na nodra dinau vua na nona turaga , a sa tarogi koya sa liu mai , E vica mada na nomu dinau vua na noqu turaga ?
42016006	A sa kaya ko koya , E dua na drau nai vakarau waiwai . A sa kaya vua , Taura na nomui vola , ka tiko sobu sara , ka vola me limasagavulu .
42016007	Sa qai taroga tale e dua , E vica na nomu dinau ? A sa kaya , E dua na drau nai vakarau sila . A sa kaya vua , Taura na nomui vola , ka vola me walusagavulu .
42016008	A sa doka na dau-ni-yau tawa dodonu na turaga , e na vuku ni sai valavala vakavuku ; ni ra sa vuku vakalevu na gone ni vuravura e na ka sa baleti ira , a ra sa vuku vakalailai ga na gone ni rarama .
42016009	Ia kaâu sa kaya vei kemudou , Mo dou cakava eso me wekamudou e nai yau e sega ni dina ; me ra na kauti kemudou kina ni dou na mate ki na veitikotiko e sega ni oti rawa .
42016010	O koya sa dina e na ka lailai , ena dina talega e na ka levu ; ia ko koya sa sega ni dodonu e na ka lailai , ena sega talega ni dodonu e na ka levu .
42016011	Ia kevaka dou a sega ni dina e nai yau sa sega ni dodonu , ko cei ena vakararavi vei kemudou e na vuku ni yau sa dina ?
42016012	Ia kevaka dou sa sega ni dina e nai yau sa nona na tani , ko cei ena solia vei kemudou na ka sa nomudou ?
42016013	Sa sega e dua na tamata sa qarava rawa e lewe rua na turaga ; ni na cata e dua , ka lomani koya kadua : se na kabita e dua , ka beci koya kadua . Dou sa sega ni qarava rawa na Kalou kei nai yau .
42016014	Ia na Farisi , era sa daulomana nai lavo , ni ra sa rogoca na ka kecega oqo , era sa vakalialiai koya .
42016015	A sa kaya vei ira ko koya , Oi kemudou dou sa vakadonui kemudou e matadra na tamata ; ia sa kila na lomamudou na Kalou : ni sa ca sara e na mata ni Kalou na ka e vinaka sara vei ira na tamata .
42016016	Sa yacova na gauna i Joni na vunau kei ira na parofita : mai na gauna ko ya sa vunautaki na matanitu ni Kalou , a ra sa gu sara me ra curu kina ko ira na tamata kecega .
42016017	Ka sa rawarawa me takali laivi ko lomalagi kei vuravura , ka dredre me lutu wale e dua na tiki ni vunau sa lailai sara .
42016018	O koya yadua sa biuta na watina , ka laki vakawati kei na dua tani , sa dauyalewa ; ia ko koya erau veiwatini kaya sa biuta na watina , sa dauyalewa .
42016019	Sa dua na tamata vutuniyau , sa vakaisulu e nai sulu lokaloka kei na lineni matailalai , a sa daumarau vakalevu e na veisiga kecega :
42016020	ka sa dua na tamata dravudravua , ko Lasarusa na yacana , sa vakadavori e na mata ni nona vale , sa robota na yagona na vidikoso ,
42016021	a sa garova me vakani e na meme ni kakana sa lutu mai na tepeli ni tamata vutuniyau : sa lako talega mai na koli ka dramica na nona vidikoso .
42016022	Ia sa mate ko koya sa dravudravua , ka ra sa qai kauti koya ko ira na agilose ki na lomasere i Eparaama . Sa mate talega ko koya sa vutuniyau , ka sa bulu ;
42016023	a sa ta cake mai etesi , ni sa vakararawataki tu , a sa raici Eparaama vakayawa , kei Lasarusa e lomaserena .
42016024	A sa kaci , ka kaya , I tamaqu Eparaama , lomani au mai , ka talai Lasarusa , me tonisua na vuso ni nonai qaqalo e na wai , me mai vakabatabatataka na yamequ ; niâu sa vakararawataki e na yameyame ni buka oqo .
42016025	A sa kaya ko Eparaama , Na luvequ , nanuma ni ko a rawata na nomu veika vinaka ni ko a bula tiko , sa vaka talega kina ko Lasarusa na veika ca ; ia edaidai sa qai vakacegui eke ko koya , ia ko iko , ko sa vakararawataki ;
42016026	oqo talega sa viritoka e na keda maliwa e dua na keli titobu sara ; ia ko ira sa via lako tani eke vei kemudou , era sa sega ni rawata ; ia ko ira sa tiko maikeri , era sa sega ni lako rawa mai kivei keimami .
42016027	Sa qai kaya ko koya , Au masuti iko kina , tamaqu , mo talai koya ki na vale nei tamaqu :
42016028	ni ratou sa lewe lima keitou sa veituakani ; me laki vakasalataki iratou , de ratou lako talega mai ki na tikina rarawa oqo .
42016029	Sa kaya vua ko Eparaama , Sa tu ga vei iratou ko Mosese kei ira na parofita ; me ratou rogoci ira .
42016030	A sa kaya ko koya , E segai , tamaqu Eparaama ; ia kevaka e dua vei ira na mate sa lako vei iratou , eratou na qai veivutuni .
42016031	Sa qai kaya vua ko koya , Kevaka era sa sega ni rogoci Mosese kei ira na parofita , era na sega ni vakarogoca , kevaka sa tu cake e dua mai na mate .
42017001	Sa qai kaya vei ira na tisaipeli ko koya , E dredre sara me sega ni yaco na veivakacalai : ia sa na ca sara vua , sa vakavuna na ka oqo !
42017002	Sa vinaka vua kevaka sa vau ki domona e dua na vatu i qaqi levu , me qai biu ko koya ki na wasaliwa , ka ca ni sa vakacala e dua vei ira na lalai oqo .
42017003	Dou raici kemudou vinaka : kevaka sa cala vei iko na wekamu , vunauca ; ia kevaka sa veivutuni , kakua ni cudruvi koya .
42017004	Ia kevaka sa cala vakavitu vei iko e na siga e dua , ka saumaki vakavitu vei iko , ka kaya , Au sa veivutuni ; kakua ni cudruvi koya .
42017005	A sa kaya vua na Turaga ko ira na apositolo , Ni vakalevutaka na neitou vakabauta .
42017006	A sa kaya na Turaga , Kevaka sa tu vei kemudou na vakabauta e vaka na sore ni musita , dou na kaya ki na lolo oqo , Mo cavu laivi mada , ka mo tei sara e na wasaliwa : ena qai talairawarawa vei kemudou .
42017007	Ia ko cei vei kemudou , sa dua na nona tamata sa cuki were se vakania na manumanu , me kaya vua , ni sa lako tale mai na were , Mo laki tiko sobu mada mo kana ?
42017008	Ena sega beka ni kaya vua , Mo vakarautaka na ka meâu vakayakavi mada , ka vauca na nomu wa ni sulu , mo qaravi au , meâu kana mada ka gunu ; ka oti ko na qai kana ka gunu ?
42017009	Ena vakavinavinaka li vua na tamata oqo ko koya , ni sa kitaka ko koya na ka sa vakaroti vua ? Au nanuma , e segai .
42017010	Me vakakina koi kemudou , ni dou sa kitaka na ka kecega sa vakaroti vei kemudou , dou kaya , Keitou sa tamata tawa yaga : keitou sa kitaka ga na ka e kilikili kei keitou me keitou kitaka .
42017011	Ia ni sa lako ko koya vaka ki Jerusalemi , sa lako voli e loma i Samaria kei Kalili .
42017012	Ia ni sa curu ki na dua na koro lailai , sa sota kaya e lewe tini na tamata vukavuka , a ra sa tu vakayawa ;
42017013	a ra sa kaci , ka kaya , I Jisu , na Turaga , ni lomani keitou mai .
42017014	Ia ni sa raici ira ko koya , sa kaya vei ira , Dou lako ka vakaraitaki kemudou vei ira na bete . Ia ni ra sa lako tu , era sa vakasavasavataki .
42017015	A sa dua vei ira , ni sa raica sa vakabulai , sa lesu tale , a sa vakarokorokotaka na Kalou e na domo levu .
42017016	A sa cuva vakatoboicu ki na yava i koya , ka vakamolimoli vua : ia sa kai Samaria ko koya .
42017017	A sa vosa ko Jisu , ka kaya , Era sega li ni lewe tini sa vakasavasavataki ? ia sa evei na lewe ciwa ?
42017018	sa sega ni kune e dua me lesu tale mai me vakarokorokotaka na Kalou , ko koya duaduaga na kai tani oqo .
42017019	A sa kaya vua , Tu cake , mo lako ga ; sa vakabulai iko na nomu vakabauta .
42017020	Ia ni sa tarogi koya ko ira na Farisi , se na yaco ninaica na matanitu ni Kalou , sa kaya vei ira ko koya , A matanitu ni Kalou sa sega ni yaco mai me vaka na ka e vakarairaitaki :
42017021	ena sega talega ni kainaki , Raica eke ! se . Raica kikea ! ni sa tu e na lomamudou na matanitu ni Kalou .
42017022	A sa kaya vei ira na tisaipeli , Ena yaco na siga , dou na gadreva kina mo dou raica e dua na nona siga na Luve ni tamata , ia dou na sega ni raica .
42017023	Ena qai kainaki vei kemudou , Raica eke ! se Raica kikea ! dou kakua ni lako kina , se muri ira .
42017024	Ia me vaka na livaliva , ni sa liva mai na dua na yasana ni lomalagi , ka cila yani ki na yasana kadua ni lomalagi , sa na vaka talega kina na Luve ni tamata e na nona siga .
42017025	Ena vosota mada eliu na ka e vuqa ko koya , ena biuti koya talega nai tabatamata oqo .
42017026	Ia me vaka sa yaco e na gauna i Noa , ena vaka talega kina e na gauna ni Luve ni tamata .
42017027	Era kana tiko , era gunu , era vakawati , era veimusumusukitaki me ra vakawati , ka yacova na siga ka vodoka kina na waqa ko Noa , ka qai lako mai na waluvu , ka vakamatei ira kecega .
42017028	Sa na tautauvata talega kei na gauna i Loti ; era kana tiko , era gunu , era veivoli , era teitei , era tara vale ;
42017029	ia e na siga ka lako tani kina ko Loti e Sotoma , sa qai tau mai lomalagi na bukawaqa kei na sulifure , ka vakamatei ira kecega .
42017030	Ena vaka talega kina e na siga ena rairai kina na Luve ni tamata .
42017031	E na siga ko ya , ko koya sa tiko e dela ni vale , ka sa tu e loma ni vale na nonai yau , me kakua ni lako sobu mai me kauta tani ; ko koya talega sa tiko mai na were , me kakua ni lesu tale mai .
42017032	Dou nanuma na wati i Loti .
42017033	O koya yadua sa segata me maroroya na nona bula , ena vakayalia ; ia ko koya yadua ena vakayalia , ena maroroya .
42017034	Au sa kaya vei kemudou , E na bogi ko ya erau na lewe rua e na dua nai mocemoce ; ena kau tani e dua , ka biu tu e dua .
42017035	Ena lewe rua na yalewa erau na veivuke me qaqi sila ; ena kau tani e dua , ka biu tu e dua .
42017036	Ena lewe rua na tagane erau na tiko e na were ; ena kau tani e dua , ka biu tu e dua .
42017037	A ra sa vosa , ka kaya vua , Evei , Turaga ? A sa kaya vei ira ko koya , E na yasana kece sa no kina na yago , ena soqoni vata talega kina na ikeli .
42018001	Sa vakatakila talega ko koya vei ira e na dua na vosa vakatautauvata , ni sa dodonu me daumasu tiko ka kakua ni ceguoca ;
42018002	a sa kaya , Sa dua na koro sa tiko kina e dua na turaga-ni-lewa , sa sega ni rerevaka na Kalou , se dokai ira na tamata :
42018003	a sa dua na yada e na koro ko ya ; a sa dau lako mai vei koya , ka kaya , Mo ni cudruvaki au vua na noqu meca .
42018004	A sa bese mada ko koya ; a sa qai kaya emuri e lomana , Au sa sega ni rerevaka na Kalou , seâu dokai ira na tamata ;
42018005	ia ni sa mai vakasosataki au na yada oqo , au na cudruvaki koya mada , de vakaceguocataki au ko koya ni sa sega ni mudu ni lako mai .
42018006	A sa kaya na Turaga , Dou rogoca na ka sa kaya na turaga-ni-lewa tawa dodonu :
42018007	ia na Kalou , ena sega li ni cudruvaki ira na nona digitaki , era dautagi tikoga vua e na siga kei na bogi , io , kevaka sa dede na nona vosoti ira ?
42018008	Au sa kaya vei kemudou , ena cudruvaki ira vakusarawa ko koya . Ia ni sa lako mai na Luve ni tamata , ena kunea beka na vakabauta e vuravura , se segai ?
42018009	A sa cavuta na vosa vakatautauvata oqo me tukuni ira era sa vakararavi ni ra sa yalododonu , a ra sa beci ira na tamata tani :
42018010	E lewe rua na tamata erau lako cake ki na vale ni soro me masu ; e dua na Farisi , ka dua na daukumuna nai vakacavacava .
42018011	Sa tu na Farisi ka masu vakai koya , vakaoqo Na Kalou , au vakamolimoli vei iko , niâu sa sega ni vakataki ira na tamata eso , era sa daukovekove , era sa daubutako lo , era sa dauyalewa , se vakataki koya oqo na kumuna nai vakacavacava .
42018012	Au sa lolo vakarua e na veiwiki , au sa solia nai katini ni ka kecega au sa rawata .
42018013	A sa tu vakayawa ko koya na kumuna nai vakacavacava , a sa sega ni via ta cake ki lomalagi , ia sa tavia na lomaserena , ka kaya , Kemuni na Kalou , lomani au mai , koi au na tamatai valavala ca .
42018014	Au sa kaya vei kemudou , Sa lako sobu ki na nona vale na tamata oqo ka sa vakadonui ia ko koya kadua sa segai : ni na vakamalumalumutaki ko koya yadua sa vakalevulevui koya ; ia ko koya sa vakamalumalumutaki koya ena vakalevulevui .
42018015	A ra sa kauta talega vua na gone lalai , me tarai ira ko koya ; ia ni ra sa raica ko ira na tisaipeli , era sa vunauci ira .
42018016	A sa kacivi ira mai ko Jisu , ka kaya , Laivi ira na gone lalai me ra lako mai vei au , kakua ni tarovi ira ; ni sa vakataki ira na lewe ni matanitu ni Kalou .
42018017	Au sa kaya vakaidina vei kemudou , O koya ena sega ni vakabauta na matanitu ni Kalou me vaka na gone lailai , ena sega sara ni curu kina .
42018018	A sa tarogi koya e dua na turaga , ka kaya , Vakavuvuli vinaka , a cava meâu kitaka meâu rawata kina na bula tawa mudu ?
42018019	A sa kaya vua ko Jisu , Ko sa vakatokai au meâu vinaka e na vuku ni cava ? sa sega e dua tani e vinaka , na Kalou duaduaga .
42018020	Ko sa kila na vunau , Mo kakua ni ia na veibutakoci , Mo kakua ni laba , Mo kakua ni butako , Mo kakua ni veibeitaki vakailasu , Mo vakarokoroko vei rau na tamamu kei na tinamu .
42018021	Sa qai kaya ko koya , A ka kecega oqo kaâu a vakabauta ni kaâu a gone ka yacova na siga oqo .
42018022	Ia ni sa rogoca na ka oqo ko Jisu , sa kaya vua , E dua na ka sa sega vei iko , mo volitaka na ka kecega sa tu vei iko , ka solia vei ira sa dravudravua , ko na qai vakaiyau mai lomalagi : ia mo lako mai , mo muri au .
42018023	Ia ni sa rogoca oqo , sa rarawa sara na lomana : ni sa vutuniyau sara .
42018024	Ia ni sa raica ko Jisu ni sa rarawa sara na lomana , sa kaya , E dredre sara vei ira sa vutuniyau me curu ki na matanitu ni Kalou !
42018025	Sa rawarawa me curuma na mata ni cula na kameli , ia ka dredre vua na tamata vutuniyau me curu ki na matanitu ni Kalou .
42018026	Ia ko ira era sa rogoca era sa kaya , Ko cei beka ena vakabulai rawa ?
42018027	A sa kaya ko koya , A ka sa dredre sara vei ira na tamata sa rawarawa vua na Kalou .
42018028	Sa qai kaya ko Pita , Raica , keitou sa biuta na ka kece , ka muri kemuni .
42018029	A sa kaya vei ira ko koya , Au sa kaya vakaidina vei kemudou , Sa sega e dua sa biuta na vale , se tamana se tinana , se tuakana se tacina , se watina , se luvena , e na vuku ni matanitu ni Kalou ,
42018030	me qai sega ni saumi , ena rawata vakalevu cake e na bula oqo , ia e na gauna maimuri na bula tawa mudu .
42018031	Sa qai kauti ira mai na le tinikarua , ka kaya vei ira , Raica , eda sa lako cake ki Jerusalemi , ia na ka kecega era sa vola na parofita e na vuku ni Luve ni tamata ena vakayacori mai .
42018032	Ni na soli yani ko koya vei ira na matanitu tani , ena vakalialiai talega , ka vakaisini , ka kasiviti :
42018033	era na vakanakuitataka talega , ka vakamatea ; ena qai tu cake tale ko koya e nai katolu ni siga .
42018034	A ra sa sega ni kila e dua na ka oqo ; ia na ka oqo sa vuni vei ira , a ra sa sega ni kila na ka sa vosataki .
42018035	Ia ni sa torovi Jeriko ko koya , sa dua na tamata mataboko sa tiko e na bati ni sala me kerekere :
42018036	ia ni sa rogoca era sa lewe vuqa sa lako tu , sa taroga ko koya na kenai balebale .
42018037	A ra sa tukuna vua , ni sa lako tu ko Jisu na kai Nasareci .
42018038	A sa kaci ko koya , ka kaya , I Jisu , na Luve i Tevita , ni lomani au mai .
42018039	A ra sa vunauci koya ko ira sa liu tiko , me tiko lo : a sa kaci vakalevu cake kina ko koya , Na Luve i Tevita , ni lomani au mai .
42018040	Sa qai tu vakadua ko Jisu , ka kaya me kau mai ko koya vua ; ia ni sa yaco voleka , sa tarogi koya ,
42018041	A cava ko sa vinakata meâu cakava vei iko ? A sa kaya , Kemuni na Turaga , meâu rai rawa .
42018042	A sa kaya vua ko Jisu , Mo rai rawa : sa vakabulai iko na nomu vakabauta .
42018043	A sa rai rawa vakasauri ko koya , a sa muri koya , ka vakarokorokotaka tiko na Kalou ; ia ko ira kecega na lewe vuqa , ni ra sa raica , era sa vakavinavinaka vua na Kalou .
42019001	A sa curu ki Jeriko ko koya , ka lako tu yani .
42019002	Ka raica , sa dua na tamata na yacana ko Sakiusa , sa turaga vei ira na kumuna nai vakacavacava , ka sa vutuniyau .
42019003	A sa vakatovolea me raici Jisu se sa vakaevei ko koya : a sa dredreta e na vukudra na lewe vuqa , ni sa tamata lekaleka .
42019004	A sa cici kiliu , ka kaba e dua na lolo me raici koya : ni sa lako voleka kina .
42019005	Ia ni sa yaco ki na yasana ko ya ko Jisu , sa ta cake , ka raica , ka kaya vua , I Sakiusa , kusarawa , mo kevu sobu mai ; niâu na tiko e na nomu vale edaidai .
42019006	A sa kevu kusarawa sobu mai ko koya , a sa vakacegui koya e na marau .
42019007	Ia ni ra sa raica , era sa vosakudrukudru ko ira kecega , ka kaya , Sa lako ko koya me tiko vata kei na dua na tamatai valavala ca .
42019008	A sa tu cake ko Sakiusa , ka kaya vua na Turaga , Raica , Kemuni na Turaga , au sa waseruataka na noqui yau ka meâu solia e dua na kena wase vei ira na dravudravua : ia kevaka kaâu sa kovea na nona ka e dua na tamata niâu sa beitaka vakailasu , ena va na kenai sau kaâu na solia .
42019009	A sa kaya vua ko Jisu , Sa yaco edaidai na bula ki na vale oqo , ni sa luve i Eparaama ko koya talega oqo :
42019010	ni sa lako mai na Luve ni tamata me vakasaqara ka vakabula na ka sa yali .
42019011	Ia ni ra sa rogoca na veika oqo , sa qai tukuna talega ko koya e dua na vosa vakatautauvata , ni sa voleka ko koya ki Jerusalemi , ka ni ra sa nanuma talega ena rairai vakasauri mai na matanitu ni Kalou .
42019012	O koya oqo sa kaya kina ko koya . Sa dua na turaga sa lako ki na dua na vanua yawa , me buli me tui , me qai lesu tale mai .
42019013	A sa kacivi ira na nona tamata e lewe tini , ka solia vei ira e tini na paudi , ka kaya vei ira , Dou volivoli tiko , ka yacova na noqu lesu tale mai .
42019014	Ia ko ira na nona lewe ni koro era sa cati koya , a ra sa tala na mata me muri koya yani me kaya , Keitou sa sega ni vinakata me lewai keitou ko koya oqo .
42019015	Ia ni sa lesu tale mai ko koya , ni sa buli me tui , sa kaya me ra kacivi mai vua ko ira na tamata oqori , ko ira ka solia vei ira ko koya nai lavo , me kila se ra yavica tale era sa rawata ni ra sa veivoli .
42019016	Sa qai lako mai ko koya sa liu , ka kaya , Kemuni na Turaga , sa tini tale na paudi sa rawa e na nomuni paudi e dua .
42019017	A sa kaya vua ko koya , E vinaka , na tamata vinaka : ia ni ko sa dina e na ka lailai sara , mo lewa na koro e tini .
42019018	A sa lako mai nai karua , ka kaya , Kemuni na Turaga , sa lima tale na paudi sa rawa e na nomuni paudi e dua .
42019019	A sa kaya talega vua ko koya , O iko talega mo lewa na koro e lima .
42019020	A sa lako mai e dua tale , ka kaya , Kemuni na Turaga , raica na nomuni paudi , kaâu sa maroroya e na dua nai tavoi :
42019021	niâu a rerevaki kemuni , ni kemuni sa tamata dredre : ko ni sa taura cake na ka ko ni sa sega ni biuta sobu , ka tamusuka na ka ko ni sa sega ni kaburaka .
42019022	A sa kaya vua ko koya , Au na lewai iko e na nomu vosa , na tamata ca ! ko sa kila niâu sa tamata dredre , sa taura cake na ka kaâu sa sega ni biuta sobu , ka tamusuka na ka kaâu sa sega ni kaburaka :
42019023	ia ka vakaevei ni ko sa sega ni solia kina na noqui lavo ki na baqe , meâu taroga tale kei na kenai kere niâu sa lako tale mai ?
42019024	A sa kaya ko koya vei ira era sa tu voleka , Kauta tani vua na paudi , ka solia vua sa tini na nona paudi .
42019025	A ra sa kaya vua , Na Turaga , sa tu vua e tini na paudi .
42019026	Au sa kaya vei kemudou , O koya yadua sa tu vua na ka , ena soli vua ; ia ko koya sa sega ni tu vua na ka , ena kau tani mai vua na ka sa tu vua .
42019027	Ia ko ira na noqu meca oqo , era sa sega ni vinakata meâu lewai ira , kauti ira mai kike , ka vakamatea e mataqu .
42019028	Ia ni sa vosa oti vakaoqo ko koya , sa lako vaka kiliu , ka lako cake tiko vaka ki Jerusalemi .
42019029	A Sa yaco , ni sa toro voleka ko koya ki Pecifaki kei Pecani , ki na ulu-ni-vanua sa vakayacani ki na veiolive , sa tala e lewe rua na nona tisaipeli ,
42019030	ka kaya , Drau lako ki na koro lailai sa donui kemudrau ; ia ni drau sa curu kina , drau na kunea e dua na luve ni asa sa noka tu , sa sega ni vodoka e dua na tamata ; drau sereka , ka kauta mai :
42019031	ia kevaka sa tarogi kemudrau e dua , Drau sa sereka ena vuku ni cava ? drau kaya vua vakaoqo , Ni sa yaga vua na Turaga .
42019032	A rau sa lako koi rau sa talai , a rau sa kunea me vaka na ka ka kaya vei rau ko koya .
42019033	Ia ni rau sa sereka tiko na luve ni asa , sa tarogi rau ko iratou na kenai taukei , A cava drau sa sereka kina na asa ?
42019034	A rau sa kaya , Sa yaga vua na Turaga .
42019035	A rau sa kauta mai vei Jisu , ka virikotora na nodraui sulu ki na luve ni asa , ka vakavodoki Jisu kina .
42019036	Ia ni sa lako tu ko koya , era sa tevuka na nodrai sulu e na gau-ni-sala .
42019037	Ia ni sa qai voleka ni sobuta na ulu-ni-vanua ni veiolive ko koya , era sa vakatekivu na tisaipeli kecega era lewe vuqa me ra reki , ka vakarokorokotaka na Kalou e na domo levu , e na vuku ni cakacaka-mana kecega era sa raica .
42019038	A ra sa kaya , Sa kalougata na Tui sa lako mai e na yaca ni Turaga ! me tu mai lomalagi na veivinakati , kei na vakarokoroko e na veiyasana ecake sara .
42019039	Ia ka so na Farisi vei ira na lewe vuqa era sa kaya vua , Vakavuvuli , vunauci ira na nomu tisaipeli .
42019040	A sa vosa ko koya , ka kaya vei ira , Au sa kaya vei kemudou , Kevaka era sa tiko lo ko ira oqo , ena qai qoqolou mai na veivatu .
42019041	Ia ni sa toro voleka mai ko koya , ka raica na koro , sa tagicaka ,
42019042	ka kaya , Isa ! Ke ko a kila , io ko iko , e na nomu gauna oqo , na veika ni nomu vakacegu ! ia sa qai vuni ga vei iko .
42019043	Ni na yaco mai na siga , ena viribaiti iko kina ko ira na nomu meca , ka buku druadrua ka sogolati iko e na veiyasana kecega ,
42019044	ka na vakalolovirataki iko kira , kei ira na luvemu e na kemu maliwa , ka na sega ni vo vei iko na veivatu me veitaqataqai ; ni ko sa sega ni kila na gauna ko sa lakovi kina .
42019045	A sa curu ko koya ki na vale ni soro , ka sa vakatekivu me vakasevi ira tani era sa veivoli kina ,
42019046	ka kaya vei ira Sa volai , Sa vale ni masu na noqu vale : ia dou sa cakava me nodra qara na daubutako .
42019047	A sa vakatavuvuli tiko e na vale ni soro e na veisiga . A ra sa segata ko ira na bete levu kei ira na vunivola kei ira na turaga me ra vakamatea ,
42019048	a ra sa sega ni kunea e dua na ka me ra kitaka rawa ; ni ra sa vinakata kecega na lewe vuqa me ra rogoci koya .
42020001	A Sa yaco e na dua na siga ko ya , ni sa vakavulici ira tiko na tamata ko koya e na vale ni soro , ka vunautaka nai tukutuku-vinaka , era sa lako mai na bete levu , kei na vunivola , kei na qase ,
42020002	a ra sa tarogi koya , ka kaya , Tukuna mai vei keitou , se ko sa lesi maivei mo cakava na veika oqo ? se ko cei sa solia vei iko nai lesilesi oqo ?
42020003	A sa vosa ko koya , ka kaya vei ira , Au na tarogi kemudou talega e na dua na ka ; ia dou tukuna mai vei au :
42020004	A papitaiso i Joni , sa vu mai lomalagi , se vu mai na tamata ?
42020005	A ra sa veivosakitaka vakai ira , ka kaya , Kevaka eda na kaya , Mai lomalagi ; ena qai kaya ko koya , Ia dou sa sega ni vakadinati koya e na vuku ni cava ?
42020006	Ia kevaka eda na kaya , Mai na tamata ; era na vakaviriki keda e na vatu ko ira kecega na tamata ; ni ra sa vakadinata ni sa parofita ko Joni .
42020007	A ra sa kaya , ni ra sa sega ni tukuna rawa se sa vu maivei .
42020008	A sa kaya vei ira ko Jisu , Au sa sega talega ni tukuna vei kemudou se kaâu sa lesi maivei meâu kitaka na veika oqo .
42020009	Sa qai tukuna ko koya na vosa vakatautauvata oqo vei ira na tamata : Sa dua na tamata sa tea e dua na were-ni-vaini , ka lisitaka vei ira eso nai vakatau-ni-were ; a sa qai lako ki na vanua tani me tiko vakadede kina .
42020010	Ia ni sa yaco na kena gauna , sa tala ko koya e dua na tamata vei ira nai vakatau-ni-were , me ra solia vua eso na vua ni were-ni-vaini : a ra sa yaviti koya ko ira nai vakatau-ni-were , ka vakatala tani wale .
42020011	Sa qai tala tale ko koya e dua na tamata tani : a ra sa yaviti koya talega , ka vakamaduataka , ka vakatala tani wale .
42020012	A sa tala tale ko koya nai katolu ; a ra sa vakamavoataki koya talega , ka vakasava yani .
42020013	Sa qai kaya nai taukei ni were-ni-vaini , A cava meâu kitaka ? au na tala na noqu gone ni toko : era na dokai koya beka ni ra sa raica .
42020014	Ia ni ra sa raica ko ira nai vakatau-ni-were , era sa veivosaki vakai ira , ka kaya , O koya oqo sa kenai taukei maimuri , tou vakamatea , ka me noda ga na vanua .
42020015	A ra sa biliga ki taudaku ni were-ni-vaini , ka vakamatea . A cava beka ena qai kitaka nai taukei ni were-ni-vaini vei ira ?
42020016	Ena lako mai ka vakamatei ira nai vakatau-ni-were oqori , ka solia na were-ni-vaini vei ira na tani . Ia ni ra sa rogoca , era sa kaya , Me kakua ga .
42020017	A sa vakaraici ira ko koya , ka kaya , A cava oqo sa volai , A vatu era sa cata na matai ni vale , Sa yaco me kenai vakadei e na tutu ni vale ?
42020018	O koya yadua e na lutu ki na vatu oqori , ena dasila kina : ia ko koya ena lutuka , ena vurumemea me vaka na nuku .
42020019	A ra sa vakatovolea ko ira na bete levu kei ira na vunivola , me ra taura e na tiki-ni-siga ko ya , a ra sa rerevaki ira na tamata : ni ra sa kila sa vosataki ira ko koya e na vosa vakatautauvata ko ya .
42020020	A ra sa vakaraici koya , ka tala na tamata eso me ra veretaka , me ra vaka era sa yalododonu , me ra rogoca na nona vosa eso , me ra soli koya kina vua na kovana me lewai koya ka veitaliataki koya .
42020021	A ra sa tarogi koya , ka kaya , Vakavuvuli , keitou sa kila kemuni sa vosataka na ka e dodonu ka vakatavuvulitaka tiko , a sa sega e dua ko ni sa vinakata walega , ia ko sa vakatavuvulitaka vakaidina nai valavala sa vinaka vua na Kalou :
42020022	Sa tara me da soli vakacavacava vei Sisa , se segai ?
42020023	A sa kila na nodrai lawaki ko koya , ka kaya vei ira ,
42020024	vakatakila mai vei au e dua na pene : a mata i cei , kei na yaca i cei , sa volai tu kina ? A ra sa vosa , ka kaya , A nei Sisa .
42020025	A sa kaya vei ira ko koya , Mo dou qai solia vei Sisa na veika nei Sisa , vua talega na Kalou na veika sa nona na Kalou .
42020026	Ka sa sega e dua na nona vosa era sa taura rawa e na matadra na tamata : a ra sa kurabui e na nona vosa , a ra sa galu ga .
42020027	Era sa qai lako mai eso nai tokani i Setoki , ko ira era kaya sa sega na tu cake tale mai na mate ; a ra sa tarogi koya ,
42020028	ka kaya , Vakavuvuli , sa vola vei keda ko Mosese , Kevaka sa mate e dua na tamata vakawati ia ka sega na luvena , me qai curuma na nona yada ko tuakana se tacina , me vakaivakawa kina vua na tuakana se tacina ka mate .
42020029	Ia ka tiko na veituakani eratou lewe vitu : a sa vakawati ko koya sa qase , a sa mate ka sega na luvena :
42020030	erau sa qai veiwatini kei na yada nai karua , a sa mate ka sega na luvena :
42020031	erau sa qai veiwatini kaya nai katolu : ka sa vaka talega kina ko iratou na lewe vitu ; eratou sa mate ka sega na luvedratou .
42020032	Sa qai mate talega emuri na yalewa .
42020033	Ni sa tu cake tale na mate , ena wati i cei ko koya oqo ? ni ratou lewe vitu sa veiwatini kaya .
42020034	A sa vosa ko Jisu , ka kaya vei ira , Era sa vakawati ka veimusumusukitaki me ra vakawati na gone ni vuravura oqo ;
42020035	ia ko ira era vakabau me ra yaga me nodra na bula ko ya , kei na tu cake tale mai na mate , era sa sega ni vakawati , se veimusumusukitaki me ra vakawati :
42020036	ka ra na sega ni mate rawa tale : ni ra sa tautauvata kei ira na agilose : a ra sa luve ni Kalou , ni ra sa luve ni tu cake tale mai na mate .
42020037	Ia ni na vakaturi cake tale ko ira na mate , sa tukuna ko Mosese mai na kau ni sa vakatoka na Turaga , Na Kalou i Eparaama , kei na Kalou i Aisake , kei na Kalou i Jekope .
42020038	Ni sa sega ni nodra Kalou na mate ko koya , a nodra ga era sa bula tiko ; ni ra sa bula kecega vei koya .
42020039	Sa qai vosa eso na vunivola , ka kaya , Vakavuvuli , ko ni sa vosa vinaka .
42020040	A ra sa sega ni doudou emuri me ra taroga e na dua na ka .
42020041	Sa qai tarogi ira ko koya , Sa kainaki vakaevei ni sa luve i Tevita na Karisito ?
42020042	ia sa kaya ko Tevita e nai vola ni Same , Sa kaya ko Jiova vua na noqu Turaga , Mo tiko e na ligaqu i matau ,
42020043	Meâu vakamalumalumutaki ira mada na nomu meca mei tutu-ni-yavamu .
42020044	Ia sa vakatokai koya ko Tevita me Turaga , sa qai luvena vakaevei ?
42020045	Sa qai vosa ko koya vei ira na nona tisaipeli , ni sa rogoca tiko ko ira kecega na tamata ,
42020046	Dou qarauni kemudou maivei ira na vunivola , era sa vinakata na lako voli e nai sulu balavu , ka sa vinakata na veikidavaki e na veirara ni veivoli , kei nai tikotiko ni qase e na veivale ni lotu , kei nai tikotiko vakaturaga e na kana vata :
42020047	era sa kovea na nodrai yau na yada , a ra sa ia na masu balavu me veivakaisini ; ko ira oqo era na cudruvi vakalevu cake .
42021001	A Sa ta cake ko koya , ka raici ira na vutuniyau ni ra sa biuta na nodrai solisoli ki na kato ni lavo .
42021002	A sa raica talega e dua na yada sa dravudravua ni sa biuta kina e rua nai lavo lalai sara .
42021003	A sa kaya ko koya , Au sa kaya vakaidina vei kemudou , Na yada dravudravua oqo sa biuta vakalevu kina , ko ira kecega era biuta vakalailai ga :
42021004	ni ra sa biuta eso ko ira kecega oqo , mai na nodra ka e vuqa , ki na kato ni soli : ia ko koya , sa dravudravua , sa biuta kecega kina na nona ka me bula kina .
42021005	Ia ni sa tukuna na vale ni soro ko ira eso , ni sa vakaiukuukutaki e na veivatu vinaka kei nai solisoli , sa kaya ko koya ,
42021006	Na veika oqo dou sa raica , ena yaco na siga ena sega ni vo e dua na vatu me veitaqataqai , ena talaraki sobu kecega .
42021007	A ra sa tarogi koya , ka kaya , Vakavuvuli , ena yaco ninaica na veika oqo ? ia ka cava mei vakatakilakila ni sa voleka ni yaco na veika oqo ?
42021008	A sa kaya ko koya , Dou qarauni kemudou vinaka de dou vakacalai : ni ra na lewe vuqa era na lako mai ka vakacavucavutaki au , ka kaya , Koi au ga ko koya ; a sa qai toro voleka na kena gauna : ia mo dou kakua ga ni laki muri ira .
42021009	Ia ni dou sa rogoca nai tukutuku ni valu , se na veisei , kakua ni kidroa : ni sa dodonu me yaco mada eliu na veika oqo ; ia sa sega ni voleka sara nai vakataotioti .
42021010	Sa qai kaya vei ira ko koya , Ena veibolebole na vanua eso , kei na matanitu eso :
42021011	ia ena tavuki vakalevu na veivanua eso , ena tubu talega na dausiga , kei na mate ca ; ia ena rairai eso na ka e dauveivakarerei ka so nai vakatakilakila levu mai na lomalagi .
42021012	Ia ni sa bera ni yaco na ka kecega oqo era na tauri kemudou , ka vakacacani kemudou , ka soli kemudou yani ki na veivale ni lotu , kei na veivale ni veivesu , ia dou na kau ki na matadra na tui kei na kovana eso , e na vuku ni yacaqu .
42021013	Ia na ka oqo ena yaco me nomudou i vakadinadina .
42021014	O koya mo dou qai vakataudeitaka na lomamudou , mo dou kakua ni nanuma mada eliu na ka mo dou kaya :
42021015	niâu na solia vei kemudou na gusu , kei na vuku ena sega e dua na nomudou meca ena veiletitaka rawa , se vorata .
42021016	Ia era na soli kemudou yani na nomudou qase , kei na tacimudou , kei na kai nomudou , kei na wekamudou ; a ra na vakavuna na nomudou mate eso .
42021017	Ia ena cati kemudou na tamata kecega , e na vuku ni yacaqu .
42021018	Ia ena sega ni rusa e dua na drau ni ulumudou .
42021019	Dou na maroroya na yalomudou ni dou sa dauvosota .
42021020	Ia ni dou sa raica sa buku na druadrua mai Jerusalemi e na mataivalu eso , dou kila kina ni sa qai voleka na kena ca sara :
42021021	me qai dro ki na veiulu-ni-vanua ko ira era sa tiko e Jutia ; ia ko ira sa tiko eloma me ra lako tani yani ; me kakua talega ni curu mai kina ko ira sa tiko e na veiyasana ki vanua .
42021022	Ni sa gauna ni veisausaumi oqo , me vakayacori kecega na ka sa volai .
42021023	Ka na ca vei ira sa bukete , kei ira era sa vakasucuma na gone , e na gauna ko ya ! ni na ca vakalevu sara na vanua , a ra na cudruvi vakalevu na tamata oqo .
42021024	A ra na vakamatei e nai seleiwau , a ra na kau vakabobula ki na veivanua : a ra na butuki Jerusalemi sobu ko ira na veimatanitu , me yacova nai vakataotioti ni nodra gauna na veimatanitu .
42021025	Ena qai tu nai vakatakilakila eso e na mata-ni-siga , kei na vula , kei na veikalokalo ; a ra na ca na lewe ni veivanua e vuravura , ni ra na kidroa e na kena vadugu na wasaliwa kei na biau ;
42021026	ena kani yatedra na tamata e na rere , ni ra sa waraka na veika sa voleka ni yaco e vuravura : ni na veitosoyaki na veika kaukauwa ni lomalagi .
42021027	Ia era na qai raica na Luve ni tamata , ni sa lako mai e na o e na kaukauwa kei nai ukuuku levu .
42021028	Ia ni sa vakatekivu me yaco na veika oqo , dou ta cake , ka vagelegelei kemudou ; ni dou sa qai voleka ni vakabulai .
42021029	A sa vosataka vei ira e dua na vosa vakatautauvata : Raica na lolo , kei na veikau kecega ;
42021030	ni ra sa tubu , dou sa raica ka kila kina vakai kemudou ni sa voleka na vula i katakata .
42021031	Sa vaka talega kina koi kemudou , ni dou sa raica na kena yaco na veika oqo , dou kila kina sa qai voleka na matanitu ni Kalou .
42021032	Au sa kaya vakaidina vei kemudou , Ena sega ni takali nai tabatamata oqo , ena yaco mada eliu na ka kecega .
42021033	Ena takali ko lomalagi kei vuravura ; ia na noqu vosa ena sega ni takali .
42021034	Ia dou qarauni kemudou vinaka , de dua na siga sa bibi kina na yalomudou e na daukana , kei na daumateni , kei na lomaocaoca e na veika ni bula oqo , ka yaco vakidacala kina vei kemudou na siga ko ya .
42021035	Ni na vaka ga nai cori ni sa yaco vei ira kecega era sa tiko e dela i vuravura taucoko .
42021036	O koya mo dou qai vakatawa , ka daumasu tikoga , mo dou vakabau kina mo dou yaga me bula mai na ka kecega oqo ena yaco mai , ka tu e na mata ni Luve ni tamata .
42021037	A sa vakatavuvuli tiko ko koya e na vale ni soro ni sa siga ; ia ni sa bogi sa lako yani , ka moce e na ulu-ni-vanua sa vakayacani ki na veiolive .
42021038	A ra sa lako kecega mai vua na lewe vuqa ki na vale ni soro ni sa mataka caca , me ra rogoci koya .
42022001	A sa voleka na gauna ni kana madrai sa sega ni vakaleveni , a yacana na kana vata ni lako-sivia .
42022002	A ra sa veinanuyaka ko ira na bete levu kei ira na vunivola se ra na vakamatei koya vakaevei ; ni ra sa rerevaki ira na tamata .
42022003	Sa qai curu ko Setani ki na loma i Jutasa na yacana talega ko Isikarioti , a sa dua vei ira na lewe tinikarua .
42022004	A sa lako yani , ka veivosaki kei ira na bete levu kei ira na turaga ni valu , se na soli koya vakaevei vei ira .
42022005	A ra sa reki , a ra sa yalataka vua nai lavo .
42022006	A sa vakadonuya ko koya , ka sa qai waraka e dua na gauna e rawarawa me soli koya kina vei ira ni ra sa tiko tani na lewe vuqa .
42022007	Sa qai yaco na siga ni kana madrai sa sega ni vakaleveni , e dodonu me vakamatei kina na lami ni kana vata ni lako-sivia .
42022008	A sa talai rau ko Pita kei Joni ko koya , ka kaya , Mo drau lako ka vakarautaka na kakana ni lako-sivia , me da kania .
42022009	A rau sa kaya vua , Evei na tikina ko ni sa vinakata me keirau vakarau kina ?
42022010	A sa kaya vei rau ko koya , Raica , ni drau sa curu ki na koro , drau na sota kaya e dua na tamata sa colata e dua na saqa wai ; muri koya ki na vale ena curu kina .
42022011	Ia drau kaya vua nai taukei ni vale , Sa kaya nai Vakavuvuli vei iko , Evei na tiki-ni-vale , me keitou ia kina na kana vata ni lako-sivia kei ira na noqu tisaipeli ?
42022012	Ena qai vakatakila vei kemudrau e dua nai taba levu e loma ni vale ecake sa vakaiyaya tu : drau vakarau kina .
42022013	A rau sa lako , ka kunea me vaka sa kaya vei rau ko koya : a rau sa vakarau me ra ia na kana vata ni lako-sivia .
42022014	Ia ni sa yaco dina na kena tiki-ni-yakavi , sa tiko sobu ko koya , kei ira vata kaya nai apositolo e le tinikarua .
42022015	A sa kaya vei ira ko koya , Au a gadreva vakalevu meâu ia mada eliu kei kemudou na kana vata ni lako-sivia oqo , meâu qai mate emuri :
42022016	niâu sa kaya vei kemudou , Au na sega ni kania tale , ka malua me vakayacori mada e na matanitu ni Kalou .
42022017	A sa taura na bilo , ka vakavinavinaka , ka kaya , Taura oqo , ka vota vei kemudou :
42022018	niâu sa kaya vei kemudou , Au na sega tale ni gunuva na vua ni vaini , ka malua me yaco mada na matanitu ni Kalou .
42022019	A sa taura na madrai , ka vakavinavinaka , ka dovia , ka solia vei ira , ka kaya , oqo na yagoqu sa soli e na vukumudou ; dou cakava oqo mo dou vakananumi au kina .
42022020	Sa vaka talega kina na bilo , ni sa oti nai vakayakavi , ka vaka , A bilo oqo na veiyalayalati vou e na noqu dra sa liviraki e na vukumudou .
42022021	Ia ka raica , sa tu vata kei au e na tepeli na liga i koya sa soli au yani .
42022022	Ia sa lako na Luve ni tamata , me vaka sa lesi ; ia ka ca vua na tamata ko ya sa soli koya yani !
42022023	A ra sa qai veitarogi vakai ira , se ko cei beka vei ira ena kitaka na ka oqo .
42022024	Ia era a veileti talega eliu , se ko cei vei ira ena cavu me uasivi cake .
42022025	A sa kaya vei ira ko koya , Era sa lewai ira na veimatanitu ko ira na nodra tui ; ia ko ira sa veitalia vei ira , era sa vakatokai me daucaka vinaka .
42022026	Ia dou kakua ni vakakina koi kemudou ; ia ko koya vei kemudou sa levu cake , me sa vaka ga sa gone ; ia ko koya sa turaga , me sa vakataki koya sa dauveiqaravi .
42022027	O cei vei rau sa uasivi cake , ko koya sa tiko me kana , se ko koya sa dauveiqaravi ? ko koya sa tiko me kana , ne ? ia koi au , kaâu sa tiko vata kei kemudou me vaka e dua sa dauveiqaravi .
42022028	Oi kemudou ga , dou sa dautiko vata kei au e na noqu vosota na dauveivakatovolei .
42022029	Ia kaâu sa solia vei kemudou e dua na matanitu me vaka sa solia mai vei au ko Tamaqu ;
42022030	mo dou kana ka gunu e na noqu tepeli e na noqu matanitu , ka tiko talega e nai tikotiko vakaturaga , me lewai ira na mataqali nei Isireli e tinikarua .
42022031	I Saimoni , I Saimoni , raica , sa kerei kemudou ko Setani , me tauvuloni kemudou me vaka na witi .
42022032	Ia kaâu sa masulaki iko , me kakua ni malumalumu na nomu vakabauta : ia ni ko sa saumaki tale , mo vakataudeitaki ira na wekamu .
42022033	A sa kaya vua ko koya , Kemuni na Turaga , au sa vakarau meâu lako vata kei kemuni ki na vale ni veivesu , ki na mate talega .
42022034	A sa kaya ko koya , Au sa kaya vei iko , Pita , ni sa bera ni tagi edaidai na toa , ko na cakitaka mada vakatolu na nomu kilai au .
42022035	A sa kaya ko koya vei ira , Niâu a talai kemudou wale ka sega na nomudou taga ni lavo , se na taga ni vaqa , se nai vava , dou a dravudravua li e na dua na ka ? A ra sa kaya , E segai .
42022036	Sa qai kaya ko koya vei ira , Ia edaidai , ko koya sa tu vua na taga i lavo , me kauta , me vaka talega kina na taga kakana : ia ko koya sa sega vua nai seleiwau , me volitaka na nonai sulu , ka volia kina e dua .
42022037	Niâu sa kaya vei kemudou , E dodonu me vakayacori vei au na ka sa volai vakaoqo , Sa wili vata ko koya kei ira na tamata ca ; ni na vakayacori sara me oti na veika e na vukuqu .
42022038	A ra sa kaya , Na Turaga , raica , e rua nai seleiwau oqo . A sa kaya vei ira ko koya , Sa rauta .
42022039	A sa lako ki tautuba , ka lako , me vaka na nonai valavala , ki na ulu-ni-vanua ni veiolive , a sa muri koya ko ira na nona tisaipeli .
42022040	Ia ni sa yaco ki na yasana ko ya sa kaya vei ira , Dou masu me kakua ni rawai kemudou na vere .
42022041	A sa sudra tani vei ira e vaka na kena yawa e viritaki e dua na vatu , a sa tekiduru ka masu ,
42022042	ka kaya , Tamaqu , kevaka ko ni sa vinakata , ni kauta tani vei au na bilo oqo : ia me kakua ni yaco na noqu lewa , me yaco ga na nomuni lewa .
42022043	A sa rairai mai vei koya e dua na agilose mai lomalagi , a sa mai vakaukauwataki koya .
42022044	Ia ni sa yaluma sara , sa masu vagumatua cake kina : ia na nona buno sa vaka na titiri ni dra ni sa lutu ki na qele .
42022045	Ia ni sa tu cake tale mai na masu , ka yaco vei ira na nona tisaipeli , sa kunei ira ni ra sa moce ni sa rarawa na lomadra ;
42022046	ka sa kaya vei ira , Dou sa moce e na vuku ni cava ? tu cake ka masu , de rawai kemudou na vere .
42022047	Ia ni sa vosa tiko ko koya , sa toka tu na lewe vuqa , ka sa liutaki ira ko koya sa vakatokai ko Jutasa , e dua vei ira na lewe tinikarua , ka sa toro voleka vei Jisu me reguca .
42022048	A sa kaya vua ko Jisu , I Jutasa , ko sa solia na Luve ni tamata ni ko sa reguca , oi ?
42022049	Ia ko ira era sa tu voleka , ni ra sa raica na ka sa voleka ni yaco , era sa kaya vei koya , Na Turaga , e vinaka me keitou yaviti ira e nai seleiwau , se segai ?
42022050	Ka sa dua vei ira sa yavita na nona tamata na bete levu , ka taya laivi na daligana i matau .
42022051	Sa qai vosa ko Jisu , ka kaya , Kua mada ni vaka ko ya . A sa tara na daligana , ka vakabula .
42022052	Sa qai kaya ko Jisu vei ira na bete levu , kei ira na turaga ni valu mai na vale ni soro , kei ira na qase , era sa lako mai vei koya , Dou sa lakova beka e dua na daubutako , ni dou sa vakaiseleiwau ka vakaiwau ?
42022053	Niâu sa dautiko vata kemudou e na vale ni soro e na veisiga , dou sa sega ni dodoka vei au na ligamudou : ia sa nomudou gauna oqo , kei na kaukauwa ni butobuto .
42022054	A ra sa qai taura , ka tubera , ka kauta ki na nona vale na bete levu . A sa muri vakayawa ko Pita .
42022055	Ia ni ra sa vakawaqa na buka e na rara e na mata ni vale , ka ra sa tiko sobu vata kina , sa qai tiko sobu vata kei ira ko Pita .
42022056	Ia sa dua na vada sa raici koya ni sa tiko voleka ki na buka , ka vakaraici koya matua , ka kaya , Ko koya talega oqo ka tiko kaya .
42022057	A sa cakitaki koya ko koya , ka kaya , Yalewa , au sa sega ni kilai koya .
42022058	A sa dede vakalailai ga sa dua tani tale sa raica , ka kaya , Ko iko talega e dua vei ira . A sa kaya ko Pita , Ko iko , e segai koi au .
42022059	Sa oti tale e dua na aua , sa mai vakadinadina matua sara e dua , ka kaya , Sa dina ga sa tiko kaya ko koya oqo , ni sa kai Kalili .
42022060	A sa kaya ko Pita , Ko iko , au sa sega ni kila na ka ko sa kaya . Ia ni sa vosa tiko ko koya , sa tagi sara na toa .
42022061	A sa vuki na Turaga , ka vakaraici Pita . A sa nanuma ko Pita na vosa ni Turaga , ni sa kaya vua , Ni sa bera ni tagi na toa , ko na cakitaki au mada vakatolu .
42022062	A sa lako ki tautuba ko Pita , ka tagi vakalevu sara .
42022063	Ia ko ira na tamata era sa tauri Jisu , era sa vakalialiai koya , ka vacuka .
42022064	Ia ni ra sa tabonaka na matana , era sa sabica na matana , ka taroga , ka kaya , Tukuna mai , se ko cei sa sabici iko .
42022065	Ia ka vuqa tale na ka era sa kaya ni ra sa vosavakacacataka .
42022066	Ia ni sa siga na vanua , era sa soqoni vata ko ira na nodra qase na tamata kei ira na bete levu kei ira na vunivola , a ra sa kauti koya ki na nodra vale ni veilewai , ka taroga ,
42022067	O iko na Karisito , se segai ? tukuna mai vei keitou . A sa kaya ko koya vei ira , Kevaka kaâu tukuna vei kemudou , dou na sega ni vakadinata :
42022068	ia kevaka kaâu taro , dou na sega ni kaya mai .
42022069	E na gauna maimuri ena tiko na Luve ni tamata e na liga i matau ni Kalou kaukauwa .
42022070	Era sa qai taroga kecega , O iko na Luve ni Kalou , se segai ? A sa kaya vei ira ko koya , Dou sa kaya dina , sai au ga .
42022071	Era sa qai kaya , Sa yaga tale vakacava me dua e mai vakadinadina ? ni da sa rogoca ga koi keda mai na gusuna dina .
42023001	A sa cavu tu ko ira kecega na lewe vuqa , ka kauti koya vei Pailato .
42023002	A ra sa vakatekivu me ra beitaka , a ra sa kaya , Keitou sa kunei koya oqo , ni sa vukici ira vakatani na vanua , sa vakatabuya na soli vakacavacava vei Sisa a sa kaya ni sa Karisito na Tui ko koya .
42023003	A sa tarogi koya ko Pailato , ka kaya , O iko na nodra Tui na kai Jutia , se segai ? A sa vosa ko koya , ka kaya vua , O sa kaya dina mai .
42023004	Sa qai kaya ko Pailato vei ira na bete levu kei ira na lewe vuqa , Au sa sega ni kunea e dua na ka ca vua na tamata oqo .
42023005	Era sa qai gumatua vakalevu mai , ka kaya , Sa vakayavalati ira na tamata e Jutia taucoko ko koya e na nonai vakavuvuli , sa vakatekivu mai Kalili ka yaco ki na yasana oqo .
42023006	Ia ni sa rogoci Kalili ko Pailato , sa taroga , se sa kai Kalili ko koya , se segai .
42023007	Ia ni sa kila sa dautiko ko koya e na yasana sa lewa kina ko Eroti , sa talai koya vei Eroti , ko koya talega sa tiko mai Jerusalemi e na gauna ko ya .
42023008	Ia ni sa raici Jisu ko Eroti , sa reki sara : ni sa gadreva makawa me raica , ni sa vuqa na ka sa rogoca vua ; a sa nuitaka me raici koya ni kitaka e dua na cakacaka-mana .
42023009	Sa qai vuqa na ka sa tarogi koya kina ; a sa sega na ka sa kaya vua ko koya .
42023010	A ra sa tu kina na bete levu kei ira na vunivola , a ra sa beitaka vakalevu sara .
42023011	Ia ko Eroti kei ira na nona sotia , era sa vakasewasewani koya , ka vakalialia , a ra sa vakasuluma e na dua nai sulu lumilumisa , a ra sa tala tale vei Pailato .
42023012	A rau sa qai veivinakati tale e na siga ko ya ko Eroti kei Pailato : ni rau sa veicati eliu .
42023013	Ia ko Pailato , ni sa vakasoqoni ira mada na bete levu kei ira na turaga kei ira na tamata ,
42023014	sa kaya vei ira , Dou sa kauta mai vei au na tamata oqo , me vaka e dua sa vukici ira vakatani na tamata ; ia ka raica , au sa taroga e na matamudou , ia kaâu sa sega ni kunea vua na tamata oqo e dua na ca dou sa beitaka vua :
42023015	ko Eroti talega , e segai ; niâu a talai kemudou vua ; ka raica , sa sega na ka sa kune vua sa dodonu me mate kina :
42023016	o koya oqo kaâu na vakanakuitataki koya , ka sereka .
42023017	Ni sa dodonu me sereka vei ira e dua e na solevu ko ya .
42023018	A ra sa sosoraki vata kecega , ka kaya , Me kau tani ko koya oqo , ka me sere vei keimami ko Parapa :
42023019	ko koya ka biu ki na vale ni veivesu , ni sa vakatubu veisei e na koro ka ni sa laba talega .
42023020	Ia ni sa via sereki Jisu ko Pailato , sa vosa tale vei ira .
42023021	A ra sa kaci , ka kaya , Vakota ga ki na kauveilatai , vakota ga ki na kauveilatai .
42023022	A sa kaya vakatolu vei ira ko koya , A cava na ka ca sa kitaka ? au sa sega ni kunea e dua na ca vua e dodonu me mate kina ; o koya oqo kaâu na vakanakuitataki koya , ka sereka .
42023023	Era sa qai gumatua sara ka tabalaka na kaci , ni ra sa kerea me vakoti ki na kauveilatai ko koya . A sa gumatua na nodra kaci .
42023024	A sa lewa ko Pailato me yaco me vaka na nodra cikecike :
42023025	a sa sereki koya ka biu ki na vale ni veivesu e na vuku ni veisei kei na laba , ko koya era sa gadreva ; a sa soli Jisu me ra veitaliataka .
42023026	Ia ni ra sa tubera yani , era sa taura e dua na kai Kirini , ko Saimoni , ko koya sa lako mai vanua , a ra sa tauca vua na kauveilatai , me colata ka muri Jisu .
42023027	A ra sa lewe vuqa sara era sa muri koya , kei ira talega na yalewa , a ra sa tagi ka tagicaka .
42023028	A sa vuki vei ira ko Jisu , ka kaya , Oi kemudou na yalewa ni Jerusalemi , dou kakua ni tagicaki au , ia dou tagicaki kemudou kei ira na luvemudou :
42023029	raica , sa voleka ni yaco na siga , ena kainaki kina , Sa kalougata na yava , kei na kete sa sega ni sucu maikina na gone , kei na sucudra sa sega ni vakasucuma na gone .
42023030	Era na qai kaya ki na veiulu-ni-vanua , Lutuki keimami mai ; ki na veivanua cecere talega , Ubi keimami mai .
42023031	Ia kevaka era sa kitaka na veika oqo ni sa drokadroka na kau , a cava ena caka ni sa qai madu ?
42023032	A rau sa lewe rua tani talega , na tamata caka ca , eratou sa tuberi vata kaya me ratou vakamatei .
42023033	Ia ni ra sa yaco ki na yasana , a yacana ko Kalivari [ A vanua ni qavokavoka ] , era sa vakoti koya kina ki na kauveilatai , kei rau talega na tamata caka ca , e dua e na ligana i matau , ka dua e na ligana i mawi .
42023034	Sa qai kaya ko Jisu , I Tamaqu , kakua ni cudruvi ira ; ni ra sa sega ni kila na ka era sa kitaka . A ra sa vota na nonai sulu , ka ia e na vakawiri madigi .
42023035	A ra sa tu na lewe vuqa me ra vakaraica . Ko ira talega na turaga era sa vakalialia , ka kaya , O koya sa dauvakabulai ira na tani ; me tei vakabulai koya , kevaka sa Karisito ko koya , na digitaki ni Kalou .
42023036	Ko ira talega na sotia era sa vakalialiai koya , a ra sa lako mai vei koya , ka solia vua na wai wiwi ,
42023037	a ra sa kaya , Kevaka ko sa nodra Tui na kai Jutia , mani vakabulai iko .
42023038	A sa dua nai vola sa toka ecake vua , sa volai e na vosa va-Kirisi , kei na vosa vaka-Roma , kei na vosa vaka-Iperiu , O KOYA OQO NA NODRA TUI NA KAI JUTIA .
42023039	A sa vosavakacacataki koya e dua vei rau na tamata caka ca sa rube , ka kaya , Kevaka ko sa Karisito ko iko , vakabulai iko kei keirau talega .
42023040	A sa vosa na kenai karua , ka vunauci koya , ka kaya , O sa sega beka ni rerevaka na Kalou , ni ko sa lewai mo mate vakakina ?
42023041	ia sa dodonu vei kedaru , ni sa saumi vei kedaru me vaka na nodarui valavala ; ia na tamata oqo , sa sega na ca sa kitaka .
42023042	A sa kaya vei Jisu ko koya , Kemuni na Turaga , nanumi au ni kemuni sa lako mai e na nomuni matanitu .
42023043	A sa kaya vua ko Jisu , Au sa kaya vakaidina vei iko , E na siga ga edaidai edaru na tiko vata mai Parataisi .
42023044	Ia sai kaono ni aua , a sa butobuto na vanua taucoko ka yacova nai kaciwa ni aua .
42023045	A sa vakabutobutotaki na mata-ni-siga ; a sa sei rua nai lati ni vale ni soro .
42023046	Ia sa kaci e na domo levu ko Jisu , ka kaya , I Tamaqu , au sa solia na yaloqu ki na ligamuni : ia ni sa vosa oti vakakoya , sa qai ciba .
42023047	Ia ni sa raica na turaga ni valu na ka sa caka , sa vakarokorokotaka na Kalou , ka kaya , E dina ga sa yalododonu na tamata oqo .
42023048	Ia ko ira kecega na tamata era sa lako mai me raica na ka oqo , ni ra sa raica na ka sa caka , era sa tavia na lomaseredra , ka lesu tale yani .
42023049	O ira kece talega na wekana , kei ira na yalewa era sa muri koya mai Kalili , era sa tu vakayawa , ka raica na veika oqo .
42023050	Ka sa qai dua tamata na yacana ko Josefa , sa dua vei ira na mataveilewai ; a tamata vinaka ka dodonu :
42023051	( a sa sega ni lomavata se cakacaka vata kei ira : ) a kai Arimacea , e dua na nodra koro na kai Jutia : a sa waraka talega ko koya na matanitu ni Kalou .
42023052	Sa lako ko koya oqo vei Pailato , ka kerea na yago i Jisu .
42023053	A sa kevutaka sobu mai , ka solega e na dua nai sole lineni , ka vakotora e na dua nai bulubulu sa ta e na vatu , sa sega ni vakotori kina e dua eliu .
42023054	Ia sa siga Vakarau , a sa roro mai na siga ni vakacecegu .
42023055	Ia ko iratou talega na yalewa , eratou a lako vata kaya mai Kalili , eratou sa muri yani , a ratou sa raica nai bulubulu , kei nai valavala ni kena koto na yagona .
42023056	A ratou sa lesu tale , ka vakarautaka eso na ka boivinaka kei nai lumu : a ratou sa vakacegu e na siga ni vakacecegu me vaka na vunau .
42024001	Ia e nai matai ni siga ni wiki , e na mataka caca sara , eratou sa lako mai ki nai bulubulu , a ratou sa kauta mai na ka boivinaka eratou a vakarautaka , ka so tale eratou lako vata mai kei iratou .
42024002	A ratou sa kunea ni sa vaqiqici tani na vatu mai nai bulubulu .
42024003	Ia ni ratou sa curu , eratou sa sega ni kunea na yago ni Turaga ko Jisu .
42024004	A sa yaco ni ratou sa kurabui vakalevu kina , raica , e lewe rua na tamata sa tu voleka vei iratou e nai sulu lumilumisa :
42024005	ia ni ratou sa rere , ka vakacuva sobu na matadratou ki na qele , erau sa kaya vei iratou , E na cava dou sa mai vakasaqarai koya sa bula e na kedra maliwa na mate ?
42024006	Sa sega eke ko koya , sa tu cake tale : nanuma na nona vosa vei kemudou ni sa tiko kei kemudou mai Kalili ,
42024007	ni sa kaya , Ena soli yani na Luve ni tamata ki na ligadra na tamata ca , ka na vakoti ki na kauveilatai , ka na tu cake tale e nai katolu ni siga .
42024008	A ratou sa qai nanuma na nona vosa ,
42024009	ka suka tani e nai bulubulu , ka tukuna na ka kecega oqo vei ira na le tinikadua , vei ira kece talega sa vo .
42024010	O iratou ka mai tukuna na ka oqo vei ira nai apositolo , ko Meri na yalewa ni Makitala , kei Joana , kei Meri na tina i Jemesa , kei ira eso na yalewa tani .
42024011	A sa vaka nai tukutuku wale vei ira na nodratou vosa , a ra sa sega ni vakadinata .
42024012	Sa qai cavu tu ko Pita , ka cici ki nai bulubulu ; ia ni sa cuva sobu , sa raica nai sole lineni ni sa no wale , a sa qai lako tani , a sa kurabui e lomana e na vuku ni ka sa yaco .
42024013	Ka raica , sa lewe rua vei ira sa lako e na siga dina ko ya ki na dua na koro lailai ko Emeo na yacana , e vitu beka na maili ka savu na kedrau veiyawaki kei Jerusalemi .
42024014	A rau sa veivosakitaka na ka kecega oqo sa qai yaco .
42024015	Ia ni rau sa veivosaki tiko ka veitarogi , sa toro voleka ko Jisu , ka lako vata kei rau .
42024016	A sa matabuawataki na matadrau me rau kakua ni kilai koya .
42024017	A sa kaya vei rau ko koya , Ai tukutuku cava oqo drau sa veivosakitaka , ni drau sa lako tu ? Ka rau sa tu vakadua ka vakaveveku mata .
42024018	A sa dua vei rau , na yacana ko Kaliopasa , sa vosa ka kaya vua , O iko duadua beka na vulagi mai Jerusalemi , ka sega kina kila na veika sa qai yaco kina e na gauna oqo ?
42024019	A sa tarogi rau ko koya , A ka cava ? A rau sa kaya vua , Na ka sa baleti Jisu na kai Nasareci , a parofita sa levu e na cakacaka kei na vosa e na mata ni Kalou kei na matadra kecega na tamata :
42024020	a sa soli koya ko ira na bete levu kei ira na neimami turaga me lewai me mate , a ra sa vakota ki na kauveilatai .
42024021	Ia keimami a nuitaka ni sai koya ga oqo ena vakabulai ira na Isireli : ia oqo talega , sa kenai katolu ni siga edaidai ni sa caka oti na ka oqo .
42024022	Ia ka so talega na neimami yalewa , eratou sa vakurabuitaki keimami , ni ratou sa lako ki nai bulubulu e na mataka caca ;
42024023	ia ni ratou sa sega ni kunea na yagona , eratou sa lako mai ka tukuna , ni ratou a raica eso na agilose sa sikavotu vei iratou , ka kaya sa bula ko koya .
42024024	O iratou talega eso eratou sa dautiko vata kei keimami , eratou sa lako ki nai bulubulu , a ratou sa kunea ni sa vaka na ka eratou a kaya na yalewa : ia eratou sa sega ni kunei koya .
42024025	A sa kaya vei rau ko koya , Drau sa sesewa , ka sega ni via vakabauta na ka kecega sa tukuna ko ira na parofita !
42024026	E sega beka ni kilikili kei koya na Karisito me vosota mada na veika oqo , me qai curu ki na nonai ukuuku ?
42024027	Ka sa vakatekivu e nai vola i Mosese ka yacovi ira kecega na parofita , ka sereka vei rau mai nai Vola Tabu kecega na vosa ka tukuni kina ko koya .
42024028	A ratou sa torova na koro lailai erau sa lako kina : a sa lako ko koya me vaka sa via lako kiliu .
42024029	A rau sa cikeva matua , ka kaya , Ni tiko ga vei keirau , ni sa qai yakavi , a sa kala na siga . A sa curu ko koya me tiko vata kei rau .
42024030	Ia ni ratou sa tiko sobu me ratou kana , sa taura na madrai ko koya , ka lotutaka , ka dovia , ka solia vei rau .
42024031	A sa qai lau na matadrau , a rau sa kilai koya : a sa takali ko koya mai na matadrau .
42024032	A rau sa veikayaka vakai rau , Sa sega li ni katakata sara na yalodaru , ni datou sa veivosaki kaya e na gau-ni-sala , ni sa vakamacalataka talega vei kedrau nai Vola Tabu ko koya ?
42024033	A rau sa cavu tu e na tiki ni yakavi ga ko ya , ka lesu tale ki Jerusalemi , a rau sa kunei ira na lewe tinikadua ni ra sa soqoni vata mai , kei ira era dautiko vata kei ira ;
42024034	a ra sa kaya , Sa dina sa tu cake tale na Turaga , ka sa rairai vei Saimoni .
42024035	A rau sa tukuna talega na veika sa ia e na gau-ni-sala , ka ni rau sa kilai koya talega ni sa dovia tiko na madrai .
42024036	Ia ni ra sa vosa tiko vakaoqo , sa tu sara e na kedra maliwa ko Jisu , ka kaya vei ira , Dou vakacegu ga .
42024037	A ra sa kidroa ka rere sara , a ra sa vakasama ni ra sa raica e dua na yalo .
42024038	A sa kaya vei ira ko koya , Dou sa kidroa e na vuku ni cava ? ka sa tubu na vakanananu e na lomamudou e na vuku ni cava ?
42024039	raica na ligaqu kei na yavaqu , sai au dina ga : tarai au , ka raica ; ni sa sega ni vakalewena se vakasuina na yalo , me vaka dou sa raica vei au .
42024040	Ia ni sa vosa oti vakaoqo ko koya , sa vakaraitaka vei ira na ligana kei na yavana .
42024041	Ia ni ra sa sega ni vakabauta e na vuku ni ra sa reki , ka kurabui , sa tarogi ira ko koya , Sa dua na kakana eke vei kemudou , se segai ?
42024042	A ra sa solia vua e dua na tiki ni ika tavu , ka so mai na qa-ni-oni sa tawa .
42024043	A sa taura ko koya , ka kana e matadra .
42024044	A sa kaya vei ira ko koya , Oqo na vosa kaâu a daukaya vei kemudou niâu a tiko kei kemudou , ni na yaco kecega na vosa sa tukuni au , sa volai e na vunau i Mosese , kei na nodrai vola na parofita , kei na Same .
42024045	Sa qai vakararamataka na lomadra ko koya , me ra kila rawa nai Vola Tabu ,
42024046	a sa kaya vei ira , Sa volai vakaoqo , ni sa kilikili kei koya na Karisito me vosota vakakina , me tu cake talega mai na mate e nai katolu ni siga ;
42024047	me vunautaki talega na veivutuni , kei na vakabokoci ni valavala ca , e na vuku ni yacana , vei ira na lewe ni veivanua kecega , me vakatekivu e Jerusalemi .
42024048	Ia koi kemudou , dou na dautukutuku e na veika oqo .
42024049	Ia ka raica , au sa tala vei kemudou na ka sa yalataka ko Tamaqu : ia dou tiko ga e na koro ko Jerusalemi , me yaco mada vei kemudou na kaukauwa mai-cake .
42024050	A sa kauti ira ki nai bili ki Pecani , a sa qai dodoka cake na ligana , ka vosavakalougatataki ira .
42024051	A sa yaco , ni sa vosavakalougatataki ira tiko , sa kau tani vei ira , a sa kau cake ki lomalagi .
42024052	A ra sa vakarokoroko vua , ka lesu tale ki Jerusalemi , ka reki vakalevu :
42024053	a ra sa dautiko e na vale ni soro , a ra sa vakarokorokotaka tiko na Kalou , ka vakavinavinaka vua . Emeni .
43001001	E Nai vakatekivu sa bula ko koya na Vosa , a rau sa tiko vata kei na Kalou ko koya na Vosa , a sa Kalou ko koya na Vosa .
43001002	E nai vakatekivu erau sa tiko vata ko koya oqo kei na Kalou ,
43001003	Sa cakava na ka kecega ko koya ; a sa sega e dua na ka sa caka , me sega ni cakava ko koya .
43001004	Sa tu vei koya na bula ; ia na rarama ni tamata na bula .
43001005	A sa cilava na butobuto na rarama ; ia na butobuto sa sega ni kunea .
43001006	Sa dua na tamata sa talai mai vua na Kalou , a yacana ko Joni .
43001007	O koya oqo sa lako mai me dautukutuku , me tukuni koya na Rarama , me ra vakabauta na tamata kecega e na vukuna .
43001008	Sa sega ni rarama ko ya ko koya , ia sa nonai tavi me tukuna ga na Rarama .
43001009	Sai koya ga oqo na Rarama dina , sa lako mai ki vuravura ka vakararamataki ira na tamata kecega .
43001010	Sa tiko e vuravura ko koya , a sai koya ka caka kina ko vuravura , ia ka sega ni kilai koya ko ira na kai vuravura .
43001011	Sa lako mai ko koya kivei ira na kai nona , ka sega ni vakabauti koya ko ira na kai nona .
43001012	Ia ko ira kecega sa vakabauti koya , sa solia vei ira ko koya me ra yaco rawa me ra luve ni Kalou , vei ira sa vakabauta na yacana :
43001013	era sa vakasucumi , e sega e na vukudra na qase , se na sucu vakayago , se na veitalia ni tamata , mai vua ga na Kalou .
43001014	A sa yaco me tamata ko koya na Vosa , ka tiko vata kei keda , ( ia keitou a raica na nonai ukuuku , ni sa vaka nai ukuuku ni Le dua bauga sa vakatuburi maivei Tamana , ) sa sinai e na loloma kei na dina .
43001015	Sa tukuni koya ko Joni ka kacivaka , ka kaya , Sai koya oqo kau a vosataka , O koya sa muri au sa uasivi cake vei keirau : ni sa liu vei keirau ko koya .
43001016	Ia eda sa rawata kecega , mai na ka sa sinai tu vua , a loloma sa vakaikuritaki .
43001017	Ia ko Mosese sa soli kina na vunau ; ko Jisu Karisito sa yaco kina na loloma kei na dina .
43001018	E sega e dua na tamata sa raica na Kalou e na dua na gauna ; na Luvena ga e dua bauga , sa vakatubura ko koya , ko koya sa tiko e na lomasere i Tamana , sa tukuni koya .
43001019	IA sai koya oqo nai tukutuku i Joni , ni sa tala eso na bete ka so na luve i Livai ko ira na kai Jutia mai Jerusalemi me ra tarogi koya , Ko cei beka ko iko ?
43001020	A sa tukuna ko koya , ka sega ni cakitaka ; ka tukuna ga , Au sa sega ni koya na Karisito koi au .
43001021	A ra sa tarogi koya , Ko cei tale ? ko Ilaija beka ? A sa kaya ko koya , E segai . Ko iko beka na parofita ko ya ? A sa kaya ko koya , E segai .
43001022	Era sa qai kaya vua , Ko cei beka ko iko ? me keitou tukuna vei ira sa talai keitou : ko sa tukuni iko mei cei ?
43001023	Sa kaya ko koya , Koi au na domo ni dua sa kacikaci e loma ni veico , Vakadodonutaka na sala i Jiova me vaka sa kaya ko Aisea na parofita .
43001024	Ia ko ira sa talai , era sa talai maivei ira na Farisi .
43001025	A ra sa tarogi koya , ka kaya vua , Ko sa qai veipapitaisotaki e na vuku ni cava , ni ko sa sega ni koya na Karisito , se ko Ilaija , se na parofita ko ya ?
43001026	Sa vosa vei ira ko Joni , ka kaya , Au sa veipapitaisotaki e na wai : ia ka sa tu e na kemudou maliwa e dua dou sa sega ni kila ;
43001027	sai koya oqo , sa muri au ka sa uasivi cake vei au , ia na wa ni nonai vava kau sa sega ni yaga meu sereka .
43001028	Sa caka na veika oqo mai Pecani e na tai kadua ni Joritani , a tikina sa veipapitaisotaki kina ko Joni .
43001029	E na mataka sa raici Jisu ko Joni ni sa lako tiko mai vua , a sa kaya , Raica na Lami ni Kalou , ko koya sa kauta tani na nodrai valavala ca na kai vuravura !
43001030	Sai koya oqo kau a tukuna , Sa muri au e dua na tamata , sa uasivi cake vei au ; ni sa liu vei keirau .
43001031	Ia kau a sega ni kilai koya ; ia me ra kilai koya ko ira na Isireli , ko koya oqo kau sa lako mai kina ka veipapitaisotaki e na wai .
43001032	A sa tukuna ko Joni , ka kaya , Au a raica na Yalo Tabu ni sa lako sobu mai lomalagi me vaka na ruve , a sa mai toka vua :
43001033	ia kau a sega ni kilai koya eliu : ia ko koya sa talai au mai meu veipapitaisotaki e na wai , sa kaya ga vei au , O koya ko na raica ni sa lako sobu kina na Yalo Tabu , a sa mai toka vua , sai koya oqo sa veipapitaisotaki e na Yalo Tabu .
43001034	Ia kau a raica , ka tukuna ni sai koya oqo na luve ni Kalou .
43001035	E na mataka sa tu tale ko Joni , ka lewe rua na nona tisaipeli ;
43001036	a sa vakaraici Jisu ni sa lako , a sa kaya , Raica na Lami ni Kalou !
43001037	A sa rogoca na nona vosa koi rau na tisaipeli , ka rau sa muri Jisu .
43001038	Sa qai vuki ko Jisu , ka raici rau ni rau sa muria , ka kaya vei rau , A cava drau sa vakasaqara ? Erau sa qai kaya vua , Rapai , ( a kenai balebale , Vakavuvuli , ) ko sa tiko maivei ?
43001039	Sa kaya vei rau ko koya , Lako mai ka raica . Erau sa lako , ka raica na yasana sa tiko kina ko koya , ka ratou sa tiko vata kaya e na siga ko ya : a sa voleka nai katini ni aua .
43001040	Sa dua vei rau sa rogoci Joni , ka muri Koya , ko Adriu na taci i Saimoni Pita .
43001041	Sa kunea eliu na tuakana ko Saimoni , ka kaya vua , Keitou sa kunea na Mesaia ; ( a kenai balebale , na Karisito . )
43001042	A sa kauti koya kivei Jisu . Ia sa vakaraici koya ko Jisu , ka kaya , O iko ko Saimoni na luve i Jona : ko na vakatokai ko Kifa : ( a kenai balebale ko Pita . )
43001043	E na mataka sa via lako yani ki Kalili ko Jisu , a sa kunei Filipi , ka kaya vua , Muri au .
43001044	A kai Peciseita ko Filipi , a nodrau koro ko Adriu kei Pita .
43001045	Sa kunei Nacanieli ko Filipi , ka kaya vua , Keitou sa kunei koya sa volavola kina ko Mosese e na vunau , kei ira talega na parofita , ko Jisu na kai Nasareci , a luve i Josefa .
43001046	A sa kaya vua ko Nacanieli , E tubu rawa beka mai Nasareci e dua na ka vinaka ? Sa kaya vua ko Filipi , Lako mai mo raica .
43001047	Sa raici Nacanieli ko Jisu ni sa lako tiko mai vua , a sa kaya ni sa tukuni koya , Raica e dua na luve i Isireli dina , sa sega vei koya na dauveivakaisini !
43001048	Sa kaya vua ko Nacanieli , O ni sa kilai au maivei ? Sa vosa ko Jisu , ka kaya vua , Ni sa bera ni kacivi iko ko Filipi , ni ko a tiko e ruku ni lolo , au a raici iko .
43001049	Sa vosa ko Nacanieli , ka kaya vua . Vakavuvuli , koi kemuni na Luve ni Kalou , koi kemuni na nodra Tui na Isireli .
43001050	Sa vosa ko Jisu , ka kaya vua , Niu sa kaya vei iko , Au a raici iko e ruku ni lolo , ko sa vakabauta , ne ? ko na raica na veika sa uasivia oqo .
43001051	A sa kaya vua ko koya , E dina , e dina , au sa kaya vei kemudou , E na gauna maimuri dou na raici lomalagi ni sa tawase , kei ira na agilose ni Kalou ni ra sa lako cake ka lako sobu vua na Luve ni tamata .
43002001	Sa bogi tolu sa qai caka e dua na vakawati mai Kena e Kalili ; a sa tiko kina na tina i Jisu :
43002002	a sa sureti ko Jisu , kei iratou talega na nona tisaipeli , ki na soqo ni vakawati .
43002003	Ia ni sa oti na waini , sa kaya vei Jisu na tinana , Sa sega vei ira na waini .
43002004	Sa kaya vua ko Jisu , Yalewa , a cava vei iko kei au ? sa sega ni yaco mai na noqu gauna .
43002005	Sa kaya vei ira na tamata ko tinana , A ka kecega sa kaya vei kemudou ko koya , dou kitaka .
43002006	Ia sa tu maikina e ono na saqa vatu ni wai , sa dauvakasavasavataki ira kina ko ira na kai Jutia , sa tauyarua se tauyatolu nai vakarau .
43002007	Sa kaya vei ira ko Jisu , Vakasinaita na saqa ni wai e na wai . A ra sa vakasinaita me vuabale sara .
43002008	A sa kaya vei ira ko koya , Dou qai takiva , ka kauta vua sa lewa na magiti . A ra sa kauta .
43002009	Ia ni sa tovolea na wai sa vuki me waini ko koya sa lewa na magiti , a sa sega ni kila se sa maivei : ( ia ko ira na tamata sa takiva na wai era sa kila ; ) ko koya sa lewa na magiti sa kaciva na wati ni yalewa ,
43002010	ka kaya vua , A tamata yadua sa dautauca eliu na waini vinaka ; ia ni ra sa gunuva vakalevu na tamata , sa qai muri na waini sa vinaka vakalailai ga : ia ko iko , ko sa maninitaka na waini vinaka ka yacova na tiki-ni-siga oqo .
43002011	Ai vakatekivu oqo ni cakacaka-mana sa cakava ko Jisu mai Kena e Kalili , a sa vakaraitaka kina na nonai ukuuku : a sa vakabauti koya ko iratou na nona tisaipeli .
43002012	Ni sa oti oqo eratou sa lako sobu ki Kapenaumi , ko koya , kei na tinana , kei iratou na tacina , kei iratou na nona tisaipeli ; a ratou sa sega ni bogi vuqa kina .
43002013	A SA voleka na nodra kana vata ni lako-sivia na kai Jutia ; a sa lako cake ki Jerusalemi ko Jisu ;
43002014	a sa kunei ira e na vale ni soro era sa volitaka eso na pulumokau kei na sipi kei na ruve , kei ira sa veisau i lavo era sa mai tiko .
43002015	Ia ni sa cakava oti e dua na kuita wa qaliqali , sa vakasavi ira kecega mai na vale ni soro , kei na sipi , kei na pulumokau ; a sa sovaraka yani na nodrai lavo era sa veisau i lavo , a sa mani vukica na nodra tepeli ;
43002016	a sa kaya vei ira sa volitaki ruve , Kauta tani na veika oqo ; kakua ni cakava na vale nei Tamaqu me vale ni veivoli .
43002017	A sa nanuma ko iratou na nona tisaipeli ni sa volai , Sa kani au na loloma katakata ki na nomu vale .
43002018	Sa qai vosa ko ira na kai Jutia , ka kaya vua , A cava nai vakatakilakila ko sa vakatakila vei keitou , ni ko sa kitaka na veika oqo ?
43002019	Sa vosa ko Jisu , ka kaya vei ira , Dou talaraka na vale oqo , kau na qai tara vakaoti e na bogi e tolu .
43002020	Era sa qai kaya na kai Jutia , A vale ni soro oqo sa vasagavulu ka mani ono na yabaki ni sa tara tiko : ia ko na tara vakaoti li e na bogi e tolu ?
43002021	Ia na vale sa vosataka ko koya , a yagona .
43002022	Ni sa qai tu cake tale mai na mate ko koya , sa nanuma ko ira na nona tisaipeli , ni sa tukuna vei ira ko koya na ka oqo ; a ra sa vakadinata nai Vola Tabu , kei na vosa sa kaya ko Jisu .
43002023	Ia ni sa tiko ko koya mai Jerusalemi , ni sa ia tiko na kana vata ni lako-sivia , sa lewe vuqa era sa vakadinata na yacana , ni ra sa raica na veika-mana sa cakava ko koya .
43002024	A sa sega ni vakararavi vei ira ko Jisu , ni sa kilai ira kecega ,
43002025	a sa sega ni yaga vua me dua me vakatakilai ira na tamata : ni sa kila ko koya na ka sa tu e na loma ni tamata .
43003001	Sa dua na tamata vei ira na Farisi , a yacana ko Nikotimo , e dua na nodra turaga na kai Jutia :
43003002	sa lako mai ko koya oqo vei Jisu e na bogi , ka kaya vua , Vakavuvuli , keitou sa kila ni kemuni sa lako mai vua na Kalou mei vakavuvuli : ni sa sega e dua na tamata e cakava rawa na veika-mana oqo ko ni sa cakava , kevaka erau sa sega ni tiko kaya na Kalou .
43003003	Sa vosa ko Jisu , ka kaya vua , E dina , e dina , au sa kaya vei iko , Kevaka sa sega ni sucu tale na tamata , ena sega ni raica rawa na matanitu ni Kalou .
43003004	Sa kaya vua ko Nikotimo , Sa sucu rawa vakaevei na tamata ni sa qase mai ko koya ? sa curu rawa vakarua ki na kete i tinana , me sucu mai ?
43003005	Sa kaya ko Jisu , E dina , e dina , au sa kaya vei iko , Kevaka sa sega ni sucu e dua e na wai kei na Yalo Tabu , ena sega ni curu rawa ki na matanitu ni Kalou .
43003006	Sa vakayago ko koya sa sucu e na yago ; ia sa vakayalo ko koya sa sucu e na yalo .
43003007	Kakua ni kurabui niu sa kaya vei iko , E dodonu mo dou sucu tale .
43003008	Sa liwa na cagi ki na yasana sa digitaka , ia ko sa rogoca na kena rorogo , ka sega ni kila na yasana sa lako maikina , se na yasana sa lako yani kina : sa vaka talega kina ko koya yadua sa sucu e na Yalo Tabu .
43003009	Sa vosa ko Nikotimo , ka kaya vua , Sa rawa vakaevei na veika oqo ?
43003010	Sa vosa ko Jisu , ka kaya vua , O iko na nodrai vakavuvuli na Isireli , ka sega ni kila na veika oqo , ne ?
43003011	E dina , e dina , au sa kaya vei iko , Keitou sa vosataka na ka keitou sa kila , ka tukuna na ka keitou a raica ia dou sa sega ni vakabauta na neitoui tukutuku .
43003012	Kevaka kau sa tukuna vei kemudou na veika vakavuravura , ka dou sa sega ni vakabauta , dou na vakabauta vakaevei , kevaka kau sa tukuna vei kemudou na veika vakalomalagi ?
43003013	A sa sega e dua na tamata sa lako cake ki lomalagi , ko koya ga sa lako sobu mai lomalagi , a Luve ni tamata , ko koya sa tiko mai lomalagi .
43003014	Ia me vaka sa laveta cake na gata ko Mosese mai na veikau , e dodonu me laveti cake vaka talega kina na Luve ni tamata :
43003015	me kakua kina ni rusa ko ira yadua sa vakabauti koya , me ra rawata ga na bula tawa mudu .
43003016	Ni sa lomani ira na kai vuravura vakaoqo na Kalou , me solia kina na Luvena e dua bauga sa vakatubura , me kakua ni rusa ko ira yadua era sa vakabauti koya , me ra rawata ga na bula tawa mudu .
43003017	Ni sa sega ni tala mai na Luvena ki vuravura na Kalou me cudruvi ira na kai vuravura ; me bula ga ko ira na kai vuravura e na vukuna .
43003018	O koya sa vakabauti koya sa sega ni cudruvi : ia ko koya sa sega ni vakabauta sa qai cudruvi , ni sa sega ni vakabauta na yaca ni Luve ni Kalou , e le dua bauga sa vakatubura ko koya .
43003019	Ia ko koya oqo era sa cudruvi kina , ni sa lako mai na rarama ki vuravura , a ra sa vinakata na butobuto ko ira na tamata , ka cata na rarama , ni sa ca na nodrai valavala .
43003020	Ni sa cata na rarama ko koya yadua sai valavala ca , a sa sega ni lako mai ki na rarama , de kunei na nonai valavala .
43003021	Ia ko koya sa muria nai valavala dina sa lako mai ki na rarama , me vakaraitaki na nonai valavala , ni sa vinaka vua na Kalou .
43003022	Ni sa oti na veika oqo , sa lako ko Jisu kei ira na nona tisaipeli ki na vanua ko Jutia ; a sa tiko maikina kei ira , ka veipapitaisotaki .
43003023	A sa veipapitaisotaki ko Joni talega mai Inoni sa voleka ki Selimi , ni sa levu kina na wai : a sa lako mai eso , ka ra sa papitaisotaki .
43003024	Ni sa bera ni biu ki na vale ni veivesu ko Joni .
43003025	Sa qai veileti ko ira na tisaipeli i Joni kei na dua na kai Jutia e na vuku ni veivakasavasavataki .
43003026	A ra sa lako mai vei Joni , ka kaya vua , Vakavuvuli , ko koya drau a tiko kaya e na tai kadua ni Joritani , ko koya ko a tukuna , raica , sa veipapitaisotaki tiko ko koya , a sa lako mai vua ko ira na tamata kecega .
43003027	Sa vosa ko Joni , ka kaya , E sega e dua na tamata sa rawata e dua na ka , kevaka sa sega ni soli vua mai lomalagi .
43003028	Dou sa tukuni au niu sa kaya , Au sa sega ni Karisito koi au , ia kau sa talai mai meu liutaki koya .
43003029	Sa nei koya na tagane sa qai vakawati ko koya na watina , ia na weka ni tagane , ko koya sa tu ka rogoca na nona vosa sa rekitaka vakalevu na domo ni tagane : sa qai vakayacori vakakina na noqu reki oqo .
43003030	Sa dodonu me levu cake tiko ko koya , ia meu lailai sobu tiko koi au .
43003031	O koya sa lako maicake , sa uasivi vei ira kecega na tani : ko koya sa tubu ga e vuravura sa vakavuravura , a sa vosataka na ka vakavuravura : ko koya sa lako mai lomalagi sa uasivi vei ira kecega na tani .
43003032	Ia na ka sa raica ka rogoca ko koya , sa tukuna oqori ; a sa sega e dua na tamata sa vakabauta na nonai tukutuku .
43003033	O koya sa vakabauta na nonai tukutuku sa vakadinadinataka oqo , ni sa dina na Kalou .
43003034	O koya sa tala mai na Kalou , sa vosataka na vosa ni Kalou ; ni sa solia vakayauyau na Yalo Tabu na Kalou .
43003035	Sa lomana na Luvena ko Tamana , a sa solia na ka kecega ki ligana .
43003036	O koya sa vakabauta na Luvena , sa rawata na bula tawa mudu : ko koya sa sega ni vakabauta na Luvena , ena sega ni raica na bula ; a sa tiko ga vei koya na cudru ni Kalou .
43004001	Ni sa qai kila na Turaga era sa rogoca ko ira na Farisi ni ra lewe vuqa sa lotutaka ko Jisu ka papitaisotaka , ka lewe lailai ga ko Joni ,
43004002	( ia sa sega ni veipapitaisotaki ko Jisu , ko ira ga na nona tisaipeli , )
43004003	sa biuti Jutia , ka lako tale ki Kalili .
43004004	A sa koto na nona sala e loma ni vanua ko Samaria .
43004005	Sa qai yaco ki na dua na koro mai Samaria , a yacana ko Saika , e voleka ki na tiki ni vanua sa solia ko Jekope vei Josefa na luvena .
43004006	A sa tu maikina nai keli-wai nei Jekope . Ni sa oca ko Jisu e na nona lako , sa mai tiko sobu e na bati ni keli-wai : ka sa voleka na kenai kaono ni aua .
43004007	Sa lako mai e dua na yalewa ni Samaria me taki wai : sa kaya vua ko Jisu , Solia mai vei au meu gunu .
43004008	Ni ra a lako yani na nona tisaipeli ki na koro me voli kakana .
43004009	Sa qai kaya vua na yalewa ni Samaria , Ni ko sa kai Jutia , ko sa kerea vakacava vei au mo gunu , niu sa yalewa ni Samaria ? ( ni ra sa sega ni veiriti ko ira na kai Jutia , kei ira na kai Samaria . )
43004010	Sa vosa ko Jisu ka kaya vua , Kevaka ko sa kila nai solisoli ni Kalou , kei koya talega sa kaya vei iko , Solia mai vei au meu gunu ; ko sa qai kerea vua , ka na solia vei iko ko koya na wai bula .
43004011	Sa kaya vei koya na yalewa , Sa sega , saka , na nomui takitaki , a sa titobu nai keli-wai : ko sa rawata maivei na wai bula oqori ?
43004012	ko sa uasivi cake beka vei Jekope , a tama i keimami , ko koya ka solia vei keimami nai keli-wai , ka gunu kina ko koya , kei iratou na luvena , kei na nona manumanu ?
43004013	Sa vosa ko Jisu , ka kaya vua , O koya yadua sa gunuva na wai oqo ena viagunu tale :
43004014	ia ko koya sa gunuva na wai kau na solia vua , ena sega sara ni via gunu ka tawa mudu : ia na wai kau na solia vua , ena tu e na lomana me mata-ni-wai sa tovure ki na bula tawa mudu .
43004015	Sa kaya vei koya na yalewa , Solia , saka , mai vei au na wai oqori , meu kakua ni viagunu , se lako mai kike meu taki .
43004016	Sa kaya vua ko Jisu , Laki kaciva na watimu , ka mo drau lako mai kike .
43004017	Sa vosa na yalewa , ka kaya , Sa sega na watiqu . Sa kaya vua ko Jisu , Ko sa kaya dina , Sa sega na watimu :
43004018	ni sa lewe lima na watimu eliu ; ia ko koya drau sa tiko kaya oqo sa sega ni watimu : ko sa vosa dina e na ka ko ya .
43004019	Sa kaya vei koya na yalewa , Au sa qai kila , saka , sa dua na parofita koi kemumi .
43004020	Era sa dausoro na neimami qase e na ulu-ni-vanua oqo ; ia dou sa kaya , sa tu mai Jerusalemi na tikina e dodonu me da soro kina .
43004021	Sa kaya vua ko Jisu , Yalewa , vakadinata na noqu vosa : ena lako mai na gauna dou na sega ni lotu kina vei Tamada , e na ulu-ni-vanua oqo , se mai Jerusalemi .
43004022	Dou sa lotu vei koya dou sa sega ni kila : keimami sa kilai koya keimami sa lotu vua : ni sa tubu maivei ira na kai Jutia nai Vakabula .
43004023	Ia ena lako mai na gauna , a sa qai yaco mai , era na lotu vakayalo ka vakaidina vei Tamada ko ira sa lotu dina ; ni sa qara ko Tamada me vakaoqo ko ira sa lotu vua .
43004024	A Yalo na Kalou : ia ko ira sa lotu vua , e dodonu me ra lotu vakayalo ka vakaidina .
43004025	Sa kaya vei koya na yalewa , Au sa kila ni na lako mai na Mesaia ; ( ko koya sa vakatokai na Karisito ) : ni sa tadu mai ko koya , ena tukuna vei keda na ka kecega .
43004026	Sa kaya vua ko Jisu , Sai au ga sa qai vosa tiko vei iko .
43004027	A sa qai lako mai ko ira na nona tisaipeli , a ra sa kurabui ni rau sa veivosaki kei na yalewa : ia ka sega e dua na tamata sa taroga , A cava ko sa vakasaqara ? se , Drau veivosaki kaya e na vuku ni cava ?
43004028	Sa qai biuta na nonai takitaki na yalewa , ka lako yani ki na koro , ka kaya vei ira na tamata ,
43004029	Dou mai bau laki raica na tamata , ko koya sa tukuna mai vei au na ka kecega kau a cakava : sai koya oqo na Karisito , se segai ?
43004030	A ra sa qai lako tani yani e na koro , ka lako mai vua .
43004031	Ia ni sa bera mai , sa qai cikevi koya ko ira na tisaipeli , ka kaya , Vakavuvuli , mo kana mada .
43004032	A sa kaya vei ira ko koya , Sa tu vei au na kakana meu kania , dou sa sega ni kila .
43004033	Sa qai veitarogi ko ira na tisaipeli , Sa dua li na tamata e kau kakana mai vei koya ?
43004034	Sa kaya vei ira ko Jisu , A qau kakana meu kitaka na loma i koya sa talai au mai ; ka meu vakaotia na nona cakacaka .
43004035	Dou sa sega li ni kaya , sa vo e va na vula , me qai cava mai na yabaki ? raica , au sa kaya vei kemudou , Dou ta cake , ka raica na veiwere , sa voleka ni matua na yabaki .
43004036	Ia ko koya sa tamusuka sa saumi , ka binia na vuana ki na bula tawa mudu ; me reki vata ko koya sa kaburaka kei koya sa tamusuka .
43004037	A sa dina kina na vosa oqo , E dua sa kaburaka , ia sa tamusuka e dua tani .
43004038	Au a talai kemudou mo dou tamusuka na ka dou a sega ni cakacaka kina : eso tani era a cakacaka , ia dou sa rawata na vua ni nodra cakacaka .
43004039	A ra sa le vuqa na kai Samaria e na koro ko ya era sa vakabauti koya e na vuku ni nona vosa na yalewa , ko koya sa vakatakila , Sa tukuna mai vei au ko koya na ka kecega kau a cakava .
43004040	Ia ni ra sa lako mai vua ko ira na kai Samaria , era sa masuti koya me tiko ga kei ira ; a sa tiko ga maikea ka bogi rua .
43004041	A ra sa lewe vuqa talega sa vakabauta e na vuku ni nona vosa ;
43004042	a ra sa kaya vua na yalewa , Oqo keimami sa sega ni vakabauta e na vuku ni nomu vosa ga : ni keimami sa rogoca koi keimami , ka kila ni sai koya dina oqo na nodrai Vakabula na kai vuravura .
43004043	Sa oti na bogi rua sa lako tani ekeri ko koya , ka yaco ki Kalili .
43004044	A sa vakatakila ko Jisu , ni sa sega e dua na parofita sa dokai e nona vanua .
43004045	Ni sa qai tadu mai ki Kalili ko koya , sa vakacegui koya ko ira na kai Kalili , e na vuku ni ra a raica na ka kecega sa kitaka ko koya mai Jerusalemi e na solevu , ni ra a lako talega ko ira ki na solevu .
43004046	A sa lako tale mai ko Jisu ki Kena e Kalili , a koro sa vukica kina na wai me waini . Ka sa dua na turaga sa tauvi-mate na luvena mai Kapenaumi .
43004047	Ni sa rogoca ko koya sa lako mai Jutia ko Jisu ki Kalili , sa lako vua , ka masuta me lako sobu ka vakabula na luvena : ni sa vakarau ciba .
43004048	Sa qai kaya vua ko Jisu , Kevaka dou sega ni raica eso na ka-mana kei na ka e veivakurabuitaki , dou na sega ni vakabauta .
43004049	Sa kaya vei koya na turaga , Lako sobu , saka , mai , de mate mada na luvequ .
43004050	Sa kaya vua ko Jisu , Lako yani ; sa bula na luvemu . A sa vakadinata na tamata na vosa sa kaya vua ko Jisu , a sa lako yani ko koya .
43004051	Ia ni sa lako sobu tiko , eratou sa mai tavaki koya na nona tamata , a ratou sa tukutuku vua , ka kaya , Sa bula na luvemu .
43004052	Sa qai taroga vei iratou ko koya na aua sa vakatekivu kina ko koya me bula cake . A ratou sa kaya vua , Sa takali vei koya na katakata e na noa e nai kavitu ni aua .
43004053	A sa kila kina na tamana ni sai koya oqo na aua ka kaya kina vua ko Jisu , Sa bula na luvemu ; a sa vakabauta ko koya , kei ira kecega na nona lewe-ni-vale .
43004054	Oqo tale nai karua ni ka-mana sa cakava ko Jisu , ni sa lako mai Jutia ki Kalili .
43005001	Sa oti na veika oqo sa dua na nodra so levu na kai Jutia ; a sa lako cake ki Jerusalemi ko Jisu .
43005002	Ia sa tu mai Jerusalemi e dua nai silisili e voleka ki na matamata-ni-koro ni sipi , a yacana e na vosa vaka Iperiu ko Peceseita , a sa lima na kena vale .
43005003	Sa le vuqa era tauvi-mate sa davo kina , ko ira na mataboko , na lokiloki , na wamalai , era sa wawa me vakayavalati mada na wai .
43005004	Ni sa lako sobu mai e dua na agilose e na gauna eso ki nai silisili , ka vakayavalata na wai : ia ko koya sa sobu kina eliu ni sa vakayavalati na wai , sa bula mai na mate kecega sa tauvi koya .
43005005	A sa tiko kina e dua na tamata , sa tauvi mate tu ka yabaki tolusagavulu ka mani walu .
43005006	Ni sa raici koya ko Jisu ni sa davo koto , ka kila sa dede , sa kaya vua , Ko sa via bula , se segai ?
43005007	Sa kaya vua ko koya sa tauvi mate , Sa sega , saka , e dua na noqu tamata me kauti au ki nai silisili , ni sa vakayavalati na wai ; ia niu sa lako tiko kina , sa liu sobu vei au e dua tani .
43005008	Sa kaya vua ko Jisu , Tu cake , taura cake na nomui mocemoce , ka lako .
43005009	A sa bula vinaka vakasauri na tamata , ka taura cake na nonai mocemoce , ka lako : ia na siga ko ya na siga ni vakacecegu .
43005010	O koya oqo era sa kaya kina na kai Jutia vei koya sa vakabulai , A siga ni vakacecegu oqo : sa sega ni tara vei iko mo colata nai mocemoce .
43005011	Sa kaya vei ira ko koya , O koya sa vakabulai au , sa kaya vei au ko koya , Taura cake na nomui mocemoce , ka lako .
43005012	A ra sa qai tarogi koya , Ko cei na tamata sa kaya vei iko , Taura cake na nomui mocemoce , ka lako ?
43005013	Ia ko koya sa vakabulai , sa sega ni kila se ko cei ko koya ; ni sa lako lo yani ko Jisu , ka ni ra sa lewe vuqa e na tikina ko ya .
43005014	Sa oti na veika oqo sa kunei koya ko Jisu e na vale ni soro , ka kaya vua , Raica , ko sa qai bula vinaka ; kakua ni valavala ca tale , de yaco vei iko e dua na ka e ca vakalevu cake .
43005015	Sa lako tani na tamata , ka tukuna vei ira na kai Jutia ni sai Jisu ka vakabulai koya .
43005016	Ia e na vuku ni ka oqo sa vakacacani Jisu ko ira na kai Jutia , ni sa kitaka ko koya na veika oqo e na siga ni vakacecegu .
43005017	A sa kaya vei ira ko Jisu , Sa cakacaka tikoga ko Tamaqu , koi au talega , au sa cakacaka .
43005018	E na vuku ni ka oqo era sa gadreva vakalevu kina na kai Jutia me ra vakamatea , ni sa sega ni vakacacana walega ko koya na siga ni vakacecegu , ia ka sa kaya talega sa Tamana dina na Kalou , a sa vakatauvatani koya kina kei na Kalou .
43005019	Sa qai vosa ko Jisu , ka kaya vei ira , E dina , e dina , au sa kaya vei kemudou , E sega ni rawata vakai koya ga e dua na ka na Luvena , na ka ga sa raica ni kitaka ko Tamana ; ia na veika sa kitaka ko koya , sa kitaka vaka talega kina na Luvena .
43005020	Ni sa lomana na Luvena ko Tamana , a sa vakatakila vua na ka kecega sa kitaka ko koya ; ia ena vakaraitaka vua na cakacaka eso sa uasivi cake e na veika oqo , mo dou kurabui kina .
43005021	Me vaka sa vakaturi ira cake na mate ko Tamana , ka vakabula , sa vakakina na Luvena o koya sa vakabulai ira sa vinakata .
43005022	Ni sa sega ni lewa e dua na tamata ko Tamana , ia sa lesia na Luvena me ia na lewa kecega ;
43005023	me ra vakarokorokotaka na Luvena na tamata kecega , me vaka era sa vakarokorokotaki Tamana . O koya sa sega ni vakarokorokotaka na Luvena , sa sega ni vakarokorokotaki Tamana ka talai koya mai .
43005024	E dina , e dina , au sa kaya vei kemudou , O koya sa rogoca na noqu vosa , ka vakabauti koya sa talai au mai , sa rawata na bula tawa mudu , ena sega talega ni cudruvi ; ka sa lako mai na mate ki na bula .
43005025	E dina , e dina , au sa kaya vei kemudou , Sa lako mai na gauna , ia sa yaco edaidai , me ra rogoca na domo ni Luve ni Kalou ko ira na mate : ia ko ira sa rogoca era na bula .
43005026	Me vaka sa bula vakai koya ga ko Tamana ; sa solia talega vua na Luvena me bula vakai koya ga ;
43005027	a sa lesi koya talega me ia na lewa , e na vuku ni sa Luve ni tamata .
43005028	Dou kakua ni kurabui e na ka oqo : ni sa lako mai na gauna era na rogoca kina na domona ko ira kecega e nai bulubulu ,
43005029	a ra na lako maikina ; ko ira sai valavala vinaka , era na tu cake tale me ra bula ; ia ko ira sai valavala ca , era na tu cake tale me ra cudruvi .
43005030	Au sa sega ni kitaka rawa e dua na ka vakai au ga : au sa lewa me vaka na ka kau sa rogoca : a sa dodonu na noqu lewa ; niu sa sega ni muria na lomaqu , a loma i Tamaqu ga ko koya sa talai au mai .
43005031	Kevaka sai au ga sa tukuni au , sa sega ni dina na noqui tukutuku .
43005032	Sa dua tani sa tukuni au , ia kau sa kila sa dina nai tukutuku sa tukuni au kina ko koya .
43005033	Dou a talaki vei Joni , a sa tukuna na ka dina ko koya .
43005034	Ia ka sa sega ni yaga vei au me ra tukuni au na tamata : ia kau sa kaya ga na veika oqo , mo dou bula kina .
43005035	Ko koya oqori na rarama sa caudre tu ka cila mai , ia dou a vinakata vakadede vakalailai ga mo dou reki e na kena rarama .
43005036	Ia nai tukutuku kau sa tukuni kina sa levu , ka lailai nai tukutuku i Joni ; a cakacaka sa solia mai vei au ko Tamaqu meu vakaotia , a cakacaka oqo kau sa kitaka tiko , sa tukuni au , ni sa talai au mai ko Tamaqu .
43005037	Ia ko Tamaqu , ko koya sa talai au mai , sa dautukuni au . Dou a sega ni rogoca na domona e na dua na siga , se raica na nonai tovo .
43005038	A sa sega ni tiko e na lomamudou na nona vosa ; ni dou sa sega ni vakabauti koya sa tala mai ko koya .
43005039	Dou sa vakasaqaqara e nai Vola Tabu ; ni dou sa nanuma dou sa rawata kina na bula tawa mudu : ia nai vola oqo sa tukuni au .
43005040	Ia dou sa bese ni lako mai vei au , mo dou rawata kina na bula .
43005041	Sa sega ni yaga vei au me ra vakarokorokotaki au ko ira na tamata .
43005042	Ia kau sa kilai kemudou , ni sa sega ni tiko e na lomamudou na loloma vua na Kalou .
43005043	Au sa lako mai e na yaca i Tamaqu , ia dou a sega ni vakabauti au : kevaka sa lako mai e dua tani e na yacana walega , dou na vakabauti koya .
43005044	Dou sa vakabauta rawa vakaevei , ni dou sa veivakarokorokotaki tiko vakai kemudou , ka sega ni gadreva na vakarokoroko sa lako mai vua na Kalou duaduaga ?
43005045	Dou kakua ni nanuma niu na beitaki kemudou vei Tamaqu ; sa dua sa beitaki kemudou tiko , ko Mosese , ko koya dou sa vakararavi kina .
43005046	Kevaka dou a vakabauti Mosese , dou na vakabauti au : ni sa volai au ko koya .
43005047	Ia kevaka dou sa sega ni vakadinata na nonai vola , dou na vakadinata vakaevei na noqu vosa ?
43006001	Sa oti na veika oqo , sa qai lako ko Jisu ki tai kadua ni wasawasa mai Kalili , mai Taiperia .
43006002	A sa lewe vuqa sara era sa muri koya , ni ra raica na veika-mana sa kitaka ko koya vei ira sa tauvi-mate .
43006003	A sa cabeta na ulu-ni-vanua ko Jisu , a sa tiko sobu maikina kei ira na nona tisaipeli .
43006004	A sa voleka na kana vata ni lako-sivia era sa dauia na kai Jutia .
43006005	Ni sa qai ta cake ko Jisu , ka raica ni ra sa lewe vuqa sara sa lako mai vua , sa kaya vei Filipi , Eda na volia maivei na madrai , me ra kana kina ko ira oqo ?
43006006	Sa kaya na ka oqo me vakatovolei koya : ni sa kila ko koya na ka sa nakita me kitaka .
43006007	Sa kaya vua ko Filipi , Ena sega ni rauti ira na madrai sa voli e na pene e rua na drau , me ra tauyadua vakalailai ga .
43006008	E dua vei ira na nona tisaipeli , ko Adriu , a taci i Saimoni Pita , sa kaya vei koya ,
43006009	Sa tiko eke e dua na gonetagane sa tu vua e lima nai buli madrai parile , ka rua na ika : ia ka yaga vakacava oqo vei ira na lewe vuqa vakaoqo ?
43006010	A sa kaya ko Jisu , Vosa vei ira na tamata me ra tiko sobu . Ia sa levu na co e na yasana ko ya . A ra sa tiko sobu na tamata , era sa lewe lima beka na udolu .
43006011	A sa taura na veibuli madrai ko Jisu , ka vakavinavinaka , ka vota vei ira na tisaipeli , ia ko ira na tisaipeli , vei ira sa tiko sobu ; ka vaka talega kina na ika me rauti ira .
43006012	Ia ni ra sa mamau , sa kaya ko koya vei ira na nona tisaipeli , Kumuna vata na tikina lalai sa vo , me kakua ni yali e dua na ka .
43006013	Era sa qai tomika vata , ka vakasinaita nai su e tinikarua e na tikina lalai ni buli madrai parile e lima , sa vo vei ira sa kana .
43006014	Ia ko ira na tamata , ni ra sa raica na cakacaka-mana sa kitaka ko Jisu , era sa kaya , Sai koya dina oqo na parofita ko ya e dodonu me lako mai ki vuravura .
43006015	Ia ni sa kila ko Jisu era sa nakita me lako mai ka tauri koya vakaukauwa me ra bulia me tui , sa lako duadua tale yani ki na ulu-ni-vanua .
43006016	Ia ni sa qai yakavi mai , sa lako sobu ko ira na nona tisaipeli ki matasawa ,
43006017	ka vodoka na waqa , ka lakova na wasawasa ki Kapenaumi . A sa qai butobuto mai na vanua , a sa sega ni yaco vei ira ko Jisu .
43006018	A sa vakabiau na wai e na vuku ni cagi levu sa liwa .
43006019	Ia ni ra sa voce yani e tolu na maili ka vakacaca , era sa raici Jisu ni sa lako voli e dela ni wai , ka torova na waqa : a ra sa rere .
43006020	A sa kaya vei ira ko koya , Koi au oqo ; kakua ni rere .
43006021	Era sa qai vinakata me vodo ki waqa ko koya : a sa qai udu vakasauri na waqa ki na vanua era sa lako kina .
43006022	E na mataka , ko ira na lewe vuqa era sa tu e na tai kadua ni wai , ni ra sa raica sa sega maikea e dua tani na velovelo , ko ya ga ka vodoka ko ira na nona tisaipeli , a sa sega ni vodo vata ki na velovelo kei ira na nona tisaipeli ko Jisu , ia ko ira na nona tisaipeli era a soko yani vakai ira ga ;
43006023	( ia ka sa lako mai eso na velovelo mai Taiperia , sa voleka ki na yasana era a kana madrai kina , ni sa vakavinavinaka oti na Turaga : )
43006024	ni ra sa raica na lewe vuqa sa sega ni tiko maikea ko Jisu , se ko iratou na nona tisaipeli , era sa vodo talega ki waqa , ka lako yani ki Kapenaumi , me vakasaqarai Jisu .
43006025	Ia ni ra sa kunei koya mai tai kadua , era sa kaya vua , Vakavuvuli , ko sa lako mai kike ninaica ?
43006026	Sa vosa vei ira ko Jisu , ka kaya , E dina , e dina , au sa kaya vei kemudou , Dou sa sega ni vakasaqarai au ni dou sa raica na veika-mana , ni dou a kania ga na veibuli madrai , ka sa mamau kina .
43006027	Dou kakua ni oca me kemudou na kakana sa oti rawa , ia me kemudou ga na kakana sa tu ki na bula tawa mudu , o koya ena solia vei kemudou na Luve ni tamata : ni sai koya sa vakadinadinataka na Kalou ko Tamana .
43006028	Era sa qai kaya vua , A cava me keitou cakava , me keitou kitaka kina na cakacaka sa vinaka vua na Kalou ?
43006029	Sa vosa ko Jisu , ka kaya vei ira , Sai koya oqo na cakacaka sa vinaka vua na Kalou , mo dou vakabauti koya sa tala mai ko koya .
43006030	Era sa qai kaya vua , A cava nai vakadinadina ko sa cakava , me keitou raica ka vakabauti iko ? a cava ko sa kitaka ?
43006031	a noda qase era a kania na mana e na veikau ; me vaka sa volai , Sa solia vei ira ko koya na madrai mai lomalagi me ra kania .
43006032	Sa qai kaya vei ira ko Jisu , E dina , e dina , au sa kaya vei kemudou , Sa segai ko Mosese ka solia vei kemudou na madrai ko ya mai lomalagi ; ko Tamaqu ga sa solia vei kemudou na madrai dina mai lomalagi .
43006033	Ni sai koya oqo na madrai maivua na Kalou , ko koya sa lako sobu mai lomalagi , a sa solia na bula vei ira na kai vuravura .
43006034	Era sa qai kaya vua , Kemuni na Turaga , solia tikoga mai vei keimami na madrai oqo .
43006035	A sa kaya vei ira ko Jisu , Koi au na madrai ni bula : ko koya sa lako mai vei au , ena sega ni viakana ; ia ko koya sa vakabauti au , ena sega ni viagunu tale .
43006036	Ia kau a kaya vei kemudou , Dou a raici au , ia dou a sega ni vakabauta .
43006037	Ko ira kecega sa solia mai vei au ko Tamaqu , era na lako mai vei au : ia ko koya ena lako mai vei au , au na sega sara ni biuta tani .
43006038	Niu sa sega ni lako sobu mai lomalagi meu kitaka na lomaqu , meu kitaka ga na loma i koya sa talai au mai .
43006039	Ia sai koya oqo na loma i Koya sa talai au mai , meu kakua ni vakayalia e dua vei ira sa solia mai vei au ko koya , ka meu vakatura cake tale e na siga maimuri .
43006040	Ia sai koya oqo na loma i Tamaqu , me ra rawata yadua na bula tawa mudu ko ira sa raica na Luvena , ka vakabauti koya ; ia kau na vakaturi koya cake e na siga maimuri .
43006041	Sa qai vosakudrukudrutaki koya ko ira na kai Jutia , ni sa kaya , Oi au na madrai sa lako sobu mai lomalagi .
43006042	A ra sa kaya , Sa sega li ni ko Jisu ko koya oqo , a luve i Josefa , a tamana kei na tinana eda kila ? sa qai kaya vakacava mai ko koya , Au sa lako sobu mai lomalagi ?
43006043	Sa vosa ko Jisu , ka kaya vei ira , Dou kakua ni vosakudrukudru .
43006044	E sega ni lako rawa mai vei au e dua na tamata , kevaka sa sega ni vakayarayarataki koya ko Tamaqu sa talai au mai : ia kau na vakaturi koya cake e na siga maimuri .
43006045	Sa vola na parofita eso , Ena vakavulici ira kecega na Kalou . A ra sa lako mai kina vei au ko ira yadua era sa rogoci Tamaqu , ka sa vakavulici .
43006046	Ia ka sega ni raici Tamaqu e dua na tamata ; ko koya duaduaga sa lako maivua na Kalou , sa raici Tamaqu ko koya .
43006047	E dina , e dina , au sa kaya vei kemudou , O koya sa vakabauti au sa rawata na bula tawa mudu .
43006048	Koi au na madrai ni bula .
43006049	Sa kania na mana mai na veikau ko ira na nomudou qase , a ra sa mate ga .
43006050	Sai koya oqo na madrai , sa lako sobu mai lomalagi , me ra kania na tamata , ka sega ni mate .
43006051	Koi au na madrai bula sa lako sobu mai lomalagi ; kevaka sa dua e kania na madrai oqo , ena bula ka tawa mudu : ia na madrai kau na solia sa lewequ , o koya kau na solia me bula kina ko ira na kai vuravura .
43006052	Era sa qai veileti vakai ira na kai Jutia , ka kaya , Sa solia rawa vakacava na tamata oqo na lewena me da kania ?
43006053	Sa qai kaya vei ira ko Jisu , E dina , e dina , au sa kaya vei kemudou , Kevaka dou sa sega ni kania na lewe ni Luve ni tamata , ka gunuva na nona dra , sa sega vei kemudou na bula .
43006054	O koya sa kania na lewequ , ka gunuva na noqu dra , sa rawata na bula tawa mudu ; ia kau na vakaturi koya cake e na siga maimuri .
43006055	Ni sa kakana dina na lewequ , a sa ka-ni-gunu dina na noqu dra .
43006056	O koya sa kania na lewequ , ka gunuva na noqu dra , sa tu vei au , koi au talega au sa tu vei koya .
43006057	Me vaka sa bula tiko ko Tamaqu sa talai au mai , au sa bula talega e na vuku i Tamaqu ; sa vaka talega kina ko koya sa kani au , ena bula e na vukuqu .
43006058	Sai koya oqo na madrai sa lako sobu mai lomalagi : sa sega ni tautauvata kei na mana sa kania ko ira na nomudou qase , a ra sa mate ga : ko koya sa kania na madrai oqo , ena bula ka tawa mudu .
43006059	Sa vosataka na veika oqo ko koya e na vale ni lotu , ni sa vakatavuvuli tiko mai Kapenaumi .
43006060	Era lewe vuqa vei ira na nona tisaipeli ni ra rogoca era sa kaya , A vosa dredre oqo : ko cei sa vakabauta rawa ?
43006061	Ni sa kila ko Jisu e na lomana , ni ra sa vosakudrukudru na nona tisaipeli e na ka oqo , sa kaya vei ira , Sa vakatarabetaki kemudou na ka oqo , ne ?
43006062	Ena vakabeka evei kevaka dou na raica na Luve ni tamata ni sa lako cake ki na tikina ka tiko kina eliu .
43006063	Na yalo sa solia na bula : na lewena sa sega ni yaga : a vosa kau vosataka vei kemudou sa vakayalo , ka sa vu-ni-bula .
43006064	Ia ka so vei kemudou sa sega ni vakabauta . Ni sa kilai ira mai nai vakatekivu ko Jisu era sa sega ni vakabauti koya , kei koya ena soli koya yani .
43006065	A sa kaya , O koya oqo kau a kaya kina vei kemudou , Sa sega e dua na tamata sa lako rawa mai vei au , kevaka sa sega ni solia vua ko Tamaqu .
43006066	A ka oqo era sa suka tani kina e le vuqa vei ira na nona tisaipeli , a ra sa sega tale ni lako vata kaya .
43006067	Sa qai kaya ko Jisu vei ira na lewe tinikarua , Dou sa via lako tani talega koi kemudou ?
43006068	Sa qai kaya vua ko Saimoni Pita , Kemuni na Turaga , keitou na lako vei cei ? sa tu ga vei kemuni na vosa ni bula tawa mudu :
43006069	ia keitou sa vakabauta ka kila , ni sai Kemuni na Karisito , na Luve ni Kalou bula .
43006070	Sa kaya vei ira ko Jisu , Au a sega li ni digitaki kemudou na lewe tinikarua , ia ka sa dua vei kemudou sa nonai to na tevoro ?
43006071	Sa vosataki Jutasa Isikarioti , na luve i Saimoni , ni sai koya oqo ena soli koya yani , a sa dua vei ira na le tinikarua ko koya .
43007001	Ia ni sa oti na veika oqo , sa lako voli ko Jisu e Kalili ; ni sa sega ni via lako voli e Jutia , ni ra sa via vakamatei koya ko ira na kai Jutia .
43007002	A sa voleka na nodra soqoni levu na kai Jutia , na solevu ni vale vakacevaceva .
43007003	Sa qai kaya vua ko iratou na tacina , Lako tani eke , ka lako ki Jutia , me ra raica talega na nomu tisaipeli na nomu cakacaka ko sa kitaka .
43007004	Ni sa sega e dua sa vinakata me kilai , ka kitaka vuni e dua na ka . Kevaka ko sa kitaka na veika oqo , vakaraitaki iko kivei ira na kai vuravura .
43007005	Ni ratou sa sega talega ni vakabauti koya ko iratou na tacina .
43007006	Sa qai kaya vei iratou ko Jisu , Sa sega ni yaco mai na noqu gauna : ia sa tautauvata vei kemudou na gauna kecega .
43007007	Sa sega ni cati kemudou rawa ko ira na kai vuravura : ia era sa cati au , ni kau sa vakatakila ni sa ca na nodrai valavala .
43007008	Dou lako cake ki na solevu oqo ; au sa bera ni lako cake ki na solevu oqo ; ni sa sega ni yaco mai na noqu gauna .
43007009	Ia ni sa vosataka oti na ka oqo vei iratou , sa tiko ga ko koya e Kalili .
43007010	Ia ni ratou sa lako cake na tacina , sa qai lako cake talega ko koya ki na solevu , e sega ni vakarairai , ka vuni ga .
43007011	Era sa qai vakasaqarai koya na kai Jutia e na solevu , ka kaya , Sa tiko maivei ko koya ?
43007012	A sa vosataki koya lo vakalevu ko ira na tamata : sa kaya eso , A tamata vinaka ko koya : ka kaya eso tani , E segai ; sa lawakitaki ira ga na tamata .
43007013	A sa sega e dua sa vosataki koya votu , ni ra sa rerevaki ira na kai Jutia .
43007014	Ia e na veimama ni gauna ni solevu , sa lako cake ko Jisu ki na vale ni soro , ka vakatavuvuli .
43007015	A ra sa kurabui ko ira na kai Jutia , ka kaya , E kila vakaevei nai vola na tamata oqo , ni sa sega ni vakatavulici ?
43007016	Sa vosa vei ira ko Jisu , ka kaya , Sa sega ni noqu na noqui vakavuvuli , sa nona ga ka talai au mai .
43007017	Kevaka e dua na tamata sa via cakava na loma i koya , ena kila se sa ka mai vua na Kalou nai vakavuvuli , seu vosa vakai au ga .
43007018	O koya sa vosa vakai koya ga , sa vinakata me dokai ; ia ko koya sa vinakata me dokai ko koya sa talai koya mai , sa dina , a sa sega vua na cala .
43007019	Sa sega li ni solia vei kemudou na vunau ko Mosese , a sa sega e dua vei kemudou sa muria na vunau ? Dou sa via vakamatei au e na vuku ni cava ?
43007020	Era sa vosa na lewe vuqa , ka kaya , Sa curumi iko e dua na tevoro : ko cei sa via vakamatei iko ?
43007021	Sa vosa ko Jisu , ka kaya vei ira , E dua bauga na cakacaka kau a cakava , ia dou sa kurabui kecega kina .
43007022	Sa solia vei kemudou na veicili ko Mosese ; ( ia ka sa sega ni vu vei Mosese , sa vu ga vei ira na qase ; ) ia dou sa ciliva na tamata e na siga ni vakacecegu :
43007023	kevaka sa cilivi na tamata ena siga ni vakacecegu , me kakua ni vakacacani na vunau i Mosese ; dou sa cudruvi au beka , niu sa vakabula taucoko e dua na tamata e na siga ni vakacecegu ?
43007024	Kakua ni lewa me vaka na ka sa rairai , dou lewa vakadodonu ga .
43007025	Sa qai kaya eso vei ira mai Jerusalemi , Sa sega li ni koya oqo era sa via vakamatea ?
43007026	Ia ka raica , sa vosa doudou , ka ra sa sega ni kaya vua e dua na ka . Era sa kila dina na turaga ni sai koya oqo na Karisito dina , se segai ?
43007027	Ia na tamata oqo , eda sa kila na vanua sa lako maikina ; ia na Karisito , ni sa lako mai , sa sega e dua sa kila se lako maivei ko koya .
43007028	Sa qai kaci ko Jisu , ni sa vakatavuvuli tiko e na vale ni soro , ka kaya , Dou sa kilai au , dou sa kila talega na vanua kau sa lako maikina , ia kau sa sega ni lako mai vakai au ga , ia sa dina ko koya sa talai au mai , ia dou sa sega ni kilai koya :
43007029	ia kau sa kilai koya koi au : niu sa lako maivei koya , a sa talai au mai ko koya .
43007030	Era sa qai via tauri koya : ia sa sega e dua sa tarai koya , ni sa sega ni yaco na nona gauna .
43007031	Ia sa lewe vuqa vei ira na tamata era sa vakabauti koya , ka kaya , Ni sa lako mai na Karisito , ena kitaka li na cakacaka-mana e vuqa cake e na veika oqori sa kitaka ko koya oqo ?
43007032	Ko ira na Farisi era sa rogoca ni sa vosataki koya lo vakaoqo ko ira na lewe vuqa ; ia ko ira na Farisi kei ira na bete levu era sa tala eso na ovisa me ra tauri koya .
43007033	Sa qai kaya vei ira ko Jisu , Au sa tiko vakalailai ga kei kemudou , au na qai lako vua ka talai au mai :
43007034	dou na vakasaqarai au , ia dou na sega ni kunea : ia na vanua kau sa tiko kina , dou sa sega ni lako rawa kina .
43007035	Sa qai veikayaka ko ira na kai Jutia , Ena lako beka kivei ko koya , me da sega kina ni kunei koya ? ena lako beka vei ira na duiveiseyaki vei ira na kai Kirisi , ka vakavulici ira na kai Kirisi ?
43007036	A vosa cava beka oqo sa kaya ko koya , Dou na vakasaqarai au , ka sega ni kunea ; ia na vanua kau sa tiko kina , dou sa sega ni lako rawa kina ?
43007037	E na siga maimuri , ko ya sa levu e na solevu , sa tu ko Jisu ka kaci , ka kaya , Kevaka e dua sa viagunu , me lako mai vei au ka gunu .
43007038	O koya sa vakabauti au , me vaka sa tukuna nai Vola Tabu , ena dave mai na ketena na veiuciwai ni wai bula .
43007039	Ia na ka sa vosataka ko koya , sai koya na Yalo Tabu , ko koya ena yaco vei ira era sa vakabauti koya ; ni sa bera ni soli na Yalo Tabu ; ni sa bera ni vakarokorokotaki ko Jisu .
43007040	E le vuqa vei ira na tamata ni ra sa rogoca na vosa oqo , era sa kaya , Sa dina sai koya oqo na Parofita ko ya .
43007041	Sa kaya eso tani , Sai koya oqo na Karisito . Ia sa kaya eso tani , Oi , ena lako mai Kalili na Karisito ?
43007042	sa sega li ni tukuna nai Vola Tabu , ni sa lako mai na Karisito mai na kawa i Tevita , ka mai Pecileema , na koro sa tiko kina ko Tevita ?
43007043	A ra sa veiletitaki koya na lewe vuqa .
43007044	A ra sa via tauri koya eso ; ia sa sega e dua sa tarai koya .
43007045	Era sa qai lako mai na ovisa vei ira na bete levu kei ira na Farisi ; a ra sa kaya vei ira , Dou sa sega ni kauti koya mai e na vuku ni cava ?
43007046	Sa kaya ko ira na ovisa , E sega e dua na tamata sa vosa me vaka na tamata oqo .
43007047	Era sa qai kaya na Farisi vei ira , Dou sa vakacalai beka koi kemudou talega ?
43007048	Sa vakabauti koya e dua vei ira na turaga se vei ira na Farisi , se segai ?
43007049	ia era sa rusa na tamata oqo era sa sega ni kila na vunau .
43007050	Sa kaya vei ira ko Nikotimo , ko koya ka lako mai vua eliu , ka sa dua vei ira ,
43007051	Sa cudruva beka na tamata na noda vunau , ni sa sega ni rogoci koya mada eliu , ka kila na ka sa cakava ?
43007052	Era sa kaya vua , Ko iko talega na kai Kalili , ne ? mo vakasaqara ka kila : ni sa sega e dua na parofita sa tubu mai Kalili .
43007053	A ra sa dui lako kecega ki na nona vale .
43008001	Ia sa lako ko Jisu ki na ulu-ni-vanua ni veiolive .
43008002	Ia e na mataka caca sa lako tale mai ko koya ki na vale ni soro , a ra sa lako mai vei koya ko ira kecega na tamata ; a sa tiko sobu ko koya , ka vakavulici ira .
43008003	Ia ko ira na vunivola kei ira na Farisi era sa kauta mai vei koya e dua na yalewa sa kune ni sa dautagane ; a ra sa vakaturi koya e na kedra maliwa ,
43008004	ka kaya vua , Vakavuvuli , sa kune na yalewa oqo ni sa dautagane , ni sa ia tiko :
43008005	a sa vosa vei keda ko Mosese e na vunau , me ra vakaviriki e na vatu ko ira sa vakaoqo : ia ka cava ko sa kaya ?
43008006	Era sa vosa vakaoqo me ra veretaki koya kina , me ra beitaki koya rawa . Ia sa cuva sobu ko Jisu , ka vola na soso e na nonai qaqalo .
43008007	Ia ni ra sa tarogi koya tikoga , sa tu cake ko koya , ka kaya vei ira , O koya vei kemudou sa sega ni valavala ca , me viriki koya mada eliu e na vatu .
43008008	Sa qai cuva sobu tale ko koya , ka vola na soso .
43008009	Ia ni ra sa rogoca , era sa lako yadua ki tuba , sa liu na qase ka muri kecega na tamata : ka tiko duaduaga ko Jisu , a sa tu na yalewa e matana .
43008010	Ia ni sa tu cake ko Jisu , ka sega ni raica e dua , na yalewa duaduaga , sa kaya vua , Yalewa , sa evei ko ira oqori ? sa sega e dua sa lewai iko mo cudruvi , ne ?
43008011	A sa kaya ko koya , Sa sega e dua , Turaga . A sa kaya vua ko Jisu , Au sa sega talega ni lewai iko mo cudruvi : mo lako , ka mo kakua ni valavala ca tale .
43008012	Sa qai vosa tale vei ira ko Jisu , ka kaya , Oi au na rarama kei vuravura : ko koya sa muri au ena sega ni lako e na butobuto , ena tu ga vei koya na rarama ni bula .
43008013	O ira na Farisi era sa qai kaya vua , O sa tukuni iko ; sa sega ni dina na nomui tukutuku .
43008014	Sa vosa ko Jisu , ka kaya vei ira , Ia , kevaka kau sa tukuni au , sa dina na noqui tukutuku : niu sa kila na vanua kau sa lako maikina , ka lako yani kina ; ia dou sa sega ni kila seu lako maivei , seu lako kivei .
43008015	Dou sa lewa me vaka na ka sa rairai ; au sa sega ni lewa e dua na tamata .
43008016	Ia kevaka kau sa lewa , sa dina na noqu lewa , niu sa sega ni tiko duaduaga , ia koi au kei Tamaqu , ko koya sa talai au mai .
43008017	Sa volai talega e na nomudou vunau , ni sa dina nai tukutuku ni tamata e lewe rua .
43008018	E dua koi au kau sa tukuni au , a sa tukuni au ko Tamaqu , ko koya sa talai au mai .
43008019	Era sa qai kaya vua , Evei ko Tamamu ? Sa kaya ko Jisu , Dou sa sega ni kilai au se Tamaqu ; kevaka dou sa kilai au , dou sa kilai Tamaqu talega .
43008020	Sa cavuta na vosa oqo ko Jisu e na vale ni yau , ni sa vakatavuvuli e na vale ni soro : a sa sega e dua sa tauri koya ; ni sa sega ni yaco na nona gauna .
43008021	Sa qai kaya tale vei ira ko koya , Au sa lako yani , ka dou na vakasaqarai au , ia dou na mate e na nomudoui valavala ca : ia na vanua kau sa lako kina , dou sa sega ni lako rawa kina .
43008022	Era sa qai kaya na kai Jutia , Ena vakamatei koya beka vakai koya ? ni sa kaya , Na vanua kau sa lako kina , dou sa sega ni lako rawa kina .
43008023	A sa kaya vei ira ko koya , Dou sa lako mai ra ; au sa lako mai cake : dou sa vakavuravura : au sa sega ni vakavuravura .
43008024	O koya oqo kau a kaya kina vei kemudou , Dou na mate e na nomudoui valavala ca ; kevaka dou sa sega ni vakadinata ni sai au , dou na mate e na nomudoui valavala ca .
43008025	Era sa qai kaya vua , Ko cei ko iko ? A sa kaya vei ira ko Jisu , Sai koya ga kau a tukuna vei kemudou mai nai vakatekivu .
43008026	Sa vuqa na ka meu vosataka ka lewai kemudou kina ; ia sa dina ko koya sa talai au mai ; ia kau sa tukuna vei ira na kai vuravura na veika kau a rogoca maivei koya .
43008027	Era sega ni kila ni sa vosataka na Tamana vei ira ko koya .
43008028	Sa qai kaya vei ira ko Jisu , Ni dou sa laveta cake oti na Luve ni tamata , dou na qai kila ni sai au , niu sa sega talega ni kitaka e dua na ka vakai au ; ia na ka ga sa vakatavulici au kina ko Tamaqu , sai koya kau sa vosataka .
43008029	Ia sa tiko vata kei au ko koya sa talai au mai : sa sega ni biuti au ko Tamaqu meu tiko duaduaga : niu sa kitaka tikoga na ka sa vinakata ko koya .
43008030	Ni sa cavuta tiko na vosa oqo ko koya , era sa lewe vuqa era sa vakabauti koya .
43008031	Sa qai kaya ko Jisu vei ira na kai Jutia era sa vakabauti koya , Kevaka dou sa muria tikoga na noqu vosa , dou sa qai noqu tisaipeli dina ;
43008032	ia dou na kila na ka dina , ia na ka dina ena sereki kemudou .
43008033	Era sa kaya vua , Oi keimami na kawa i Eparaama , ka sega e dua keimami a bobula kina e na dua na gauna ; ko sa kaya vakacava , Dou na sereki ?
43008034	Sa kaya vei ira ko Jisu , E dina , e dina , au sa kaya vei kemudou , O koya yadua sai valavala ca sa bobula ki nai valavala ca .
43008035	A sa sega ni tiko vakadua e vale na bobula ; na luvena sa tiko vakadua .
43008036	Ia kevaka ena sereki kemudou na Luvena dou na qai sereki dina kina .
43008037	Au sa kila dou sa kawa i Eparaama ; ia dou sa via vakamatei au , ni sa sega ni tiko e na lomamudou na noqu vosa .
43008038	Au sa vosataka na ka kau a raica vei Tamaqu : ia dou sa kitaka na ka dou a rogoca mai vei koya na tamamudou .
43008039	Era sa vosa , ka kaya vua , A tama i keimami ko Eparaama . Sa kaya vei ira ko Jisu , Kevaka dou sa luve i Eparaama , dou na kitaka nai valavala i Eparaama .
43008040	Ia dou sa qai via vakamatei au , a tamata sa tukuna vei kemudou na ka dina , o koya kau a rogoca mai vua na Kalou ; sa sega ni kitaka na ka vakaoqo ko Eparaama .
43008041	Dou sa kitaka na nona cakacaka na tamamudou . Era sa qai kaya vua , Keimami sa sega ni sucu e na dauyalewa : e dua bau na tama i keimami , na Kalou .
43008042	Sa qai kaya vei ira ko Jisu , Kevaka sa Tamamudou na Kalou , dou na lomani au : niu sa tubu mai vua na Kalou , ka lako mai kina ; au sa sega ni lako walega mai vakai au , ia sai koya sa talai au mai .
43008043	A cava dou sa sega kina ni kila na noqu vosa ? ni dou sa sega ni vakabauta rawa na noqu vosa .
43008044	A tamamudou na tevoro , ia dou sa via kitaka na gagadre ca ni tamamudou . Ko koya na dauveivakamatei mai nai vakatekivu , a sa sega ni vakabauta na ka dina , ni sa sega vei koya na ka dina . Ni sa vosa lasu ko koya , sa vosataka na ka sa tu vua ; ni sa daulasulasu ko koya , ka sa vu ni ka oqo .
43008045	Ia koi au , e na vuku niu sa tukuna vei kemudou na ka dina , dou sa sega ni vakadinati au .
43008046	Ko cei vei kemudou sa vakadinadinataka niu sa cala ? Ia kevaka kau sa vosa dina , dou sa sega ni vakadinati au e na vuku ni cava ?
43008047	O koya sa nona na Kalou sa rogoca na vosa ni Kalou : oqo dou sa sega kina ni rogoca , ni dou sa sega ni nona na Kalou .
43008048	Era sa qai vosa ko ira na kai Jutia , ka kaya vua , Sa sega li ni keimami kaya dina , ni ko sa kai Samaria , ka sa curumi iko e dua na tevoro ?
43008049	Sa kaya ko Jisu , Sa sega ni curumi au e dua na tevoro , ia kau sa vakarokorokotaka na Tamaqu , ia dou sa vakalialiai au ga :
43008050	ia kau sa sega ni vakasaqara meu vakarokorokotaki : sa dua sa vakasaqara ka lewa .
43008051	E dina , e dina , au sa kaya vei kemudou , Kevaka e dua sa vakabauta tikoga na noqu vosa , ena sega sara ni mate .
43008052	Era sa qai kaya vei koya ko ira na kai Jutia , Keimami sa qai kila sa curumi iko e dua na tevoro . Sa mate ko Eparaama kei ira talega na parofita ; ia ko sa kaya , Kevaka e dua sa vakabauta tikoga na noqu vosa , ena sega sara ni mate .
43008053	Ko sa levu cake beka , ka lailai sobu ko Eparaama na tamada , ko koya sa mate ? a ra sa mate talega ko ira na parofita : ko sa qisi iko mei cei ?
43008054	Sa kaya ko Jisu , Kevaka kau sa vakarokorokotaki au , sa ka wale na noqu veivakarokorokotaki : sai koya na Tamaqu sa vakarokorokotaki au ; ko koya dou sa kaya sa nomudou Kalou :
43008055	ia dou sa sega ni kilai koya , ia kau sa kilai koya koi au ; ia kevaka kau sa kaya , Au sa sega ni kilai koya , au na lasulasu ga me vakataki kemudou : ia kau sa kilai koya ga ka vakabauta tikoga na nona vosa .
43008056	Sa gadreva vakalevu sara ko Eparaama na tamamudou me raica na noqu gauna : a sa raica , ka reki .
43008057	Era sa qai kaya vei koya ko ira na kai Jutia , Sa sega ni limasagavulu na nomu yabaki , ia ko a raici Eparaama , oi ?
43008058	Sa kaya vei ira ko Jisu , E dina , e dina , au sa kaya vei kemudou , Ni sa bera ni sucu ko Eparaama , au sa bula .
43008059	Era sa qai tomika eso na vatu , me ra vakaviriki koya : ia sa vunitaki koya ko Jisu , ka sa curu yani mai na vale ni soro .
43009001	Ia ni sa lako yani ko koya , sa raica e dua na tamata sa sucu mataboko .
43009002	A sa tarogi koya ko ira na nona tisaipeli , ka kaya , Vakavuvuli , ko cei sai valavala ca , a tamata oqo , se tamana kei tinana , sa sucu mataboko kina ko koya ?
43009003	Sa kaya ko Jisu , Sa sega ni valavala ca ko koya oqo , se tamana kei tinana , me vakatakilai ga na cakacaka ni Kalou e na vukuna .
43009004	Sa dodonu me da kitaka na cakacaka i koya sa talai au mai , ni sa siga toka : sa voleka mai na bogi , sa sega ni cakacaka rawa kina e dua na tamata .
43009005	Niu sa tiko e vuravura , au sa rarama kei vuravura .
43009006	Ni sa vosa vakaoqo ko koya , sa kasivita na qele , ka ulia vata na soso kei na kasivi , a sa boroya kina na mata ni tamata mataboko ,
43009007	a sa kaya vua , Laki tavoi e nai silisili ko Sailoama , ( a kenai balebale , Sa talaki . ) A sa lako yani , ka tavoi , ka tale mai ka rai rawa .
43009008	Era sa qai kaya kina na lewe ni koro , kei ira sa raici koya eliu ni sa daukerekere , Sa sega li ni koya oqo sa dautiko ka daukerekere ?
43009009	Sa kaya eso , Sai koya oqo : ka so tani , E segai , ia sa vakataki koya : sa kaya ko koya , Sai au ga .
43009010	Era sa qai kaya vua , Sa rai rawa vakaevei na matamu ?
43009011	Sa kaya ko koya , na tamata sa vakatokai ko Jisu sa ulia na soso , ka boroya na mataqu , ka kaya vei au , Lako ki Sailoama , ka tavoi : ia kau a laki tavoi , kau sa qai rai rawa .
43009012	Era sa qai ka kaya vua , Evei ko koya ? Sa kaya ko koya , Au sa sega ni kila .
43009013	Era sa qai kauti koya ka mataboko eliu vei ira na Farisi .
43009014	Ia sa siga ni vakacecegu sa ulia kina na soso ko Jisu , ka basuka na matana .
43009015	Era sa qai tarogi koya tale na Farisi , se sa rai rawa vakaevei . A sa kaya vei ira ko koya , Sa boroya na mataqu ko koya e na soso , kau sa tavoi , kau sa qai rai rawa .
43009016	Eso vei ira na Farisi era sa qai kaya , A tamata oqo sa sega ni tamata ni Kalou , ni sa sega ni vakatabuya na siga ni vakacecegu . Eso tani sa kaya , E cakava rawa vakaevei na cakacaka-mana vakaoqo e dua na tamatai valavala ca ? A ra sa sega ni lomavata .
43009017	Era sa kaya tale vua na tamata ka mataboko , A cava ko sa kaya e na vukuna , ni sa basuka na matamu ? A sa kaya ko koya , A parofita ko koya .
43009018	Ia ko ira na kai Jutia era sa sega ni vakadinata , ni sa mataboko eliu ko koya , a sa rai rawa , ka ra sa kacivi rau mada na tama i koya sa rai rawa , kei na tinana :
43009019	a ra sa tarogi rau , ka kaya , A luvemudrau oqo , drau sa kaya sa sucu mataboko , ne ? sa qai rai rawa vakaevei oqo ?
43009020	Erau sa vosa vei ira ko tamana kei tinana , ka kaya , Keirau sa kila ni sa luve i keirau oqo , ka sa sucu mataboko :
43009021	ia keirau sa sega ni kila se sa rai rawa vakaevei ; se ko cei sa basuka na matana , keirau sa sega ni kila : sa tamata bula ko koya ; taroga : ena tukuni koya .
43009022	Erau sa vosa vakaoqo ko tamana kei tinana , ni rau sa rerevaki ira na kai Jutia : ni ra sa qai loma vata na kai Jutia , me vakatatabui mai na vale ni lotu ko koya yadua sa vakatusa ni sa Karisito ko koya oqo .
43009023	A ka oqo erau sa kaya kina ko tamana kei tinana , Sa tamata bula ko koya ; tarogi koya .
43009024	Era sa qai kaciva tale na tamata ka mataboko , ka kaya vua , Vakarokorokotaka na Kalou : keitou sa kila sa tamatai valavala ca ko koya oqori .
43009025	Sa vosa ko koya , ka kaya , Au sa sega ni kila , se sa tamatai valavala ca ko koya , se segai : e dua na ka kau sa kila niu a mataboko eliu , au sa qai rai rawa .
43009026	Era sa qai kaya tale vua , A cava ka kitaka vei iko ko koya ? ka basuka vakaevei na matamu ?
43009027	Sa kaya vei ira ko koya , Au sa tukuna walega oqo vei kemudou , ia dou a sega ni vakarogoca : dou sa via rogoca tale e na vuku ni cava ? dou sa vinakata beka mo dou yaco talega mo dou nona tisaipeli ?
43009028	Era sa qai vakalialiai koya , ka kaya , O iko sa nona tisaipeli : ia koi keimami keimami na tisaipeli i Mosese .
43009029	Keimami sa kila ni sa vosa vei Mosese na Kalou ; ia na tamata oqo , keimami sega ni kila se sa lako maivei ko koya .
43009030	Sa vosa na tamata , ka kaya vei ira , Sa qai dua na ka vakurabui oqo , ni dou sa sega ni kila se sa lako maivei ko koya , ia sa basuka na mataqu ko koya .
43009031	Eda sa kila sa sega ni rogoci ira na tamatai valavala ca na Kalou ; ia kevaka sa daulotu vua na Kalou e dua na tamata , ka kitaka na nona lewa , sa rogoci koya oqo ko koya .
43009032	Sa sega ni rogo mai nai vakatekivu kei vuravura , ni sa dua sa basuka na matana e dua sa sucu mataboko .
43009033	Kevaka sa sega ni lako mai vua na Kalou ko koya oqo , sa sega ni rawata e dua na ka .
43009034	Era sa vosa , ka kaya vua , O iko la ko sa sucu sara e nai valavala ca , ia ko sa vakatavulici keimami oi ? A ra sa vakatatabui koya .
43009035	Sa rogoca ko Jisu ni ra sa vakatatabui koya : ia ni sa kunei koya , sa kaya vua , O sa vakabauta na Luve ni Kalou , ne ?
43009036	Sa vosa ko koya , ka kaya , O cei ko koya , Turaga , meu vakabauti koya ?
43009037	A sa kaya vua ko Jisu , O sa raici koya oti , ia sai koya drau sa veivosaki kaya .
43009038	Sa qai kaya ko koya , Noqu Turaga , au sa vakabauta , A sa cuva vua .
43009039	A sa kaya ko Jisu , Au sa lako mai ki vuravura oqo meu lewa , me ra rai rawa ko ira sa sega ni rai rawa , ia me ra mataboko ko ira sa rai .
43009040	Ko ira na Farisi ka tiko kaya era sa rogoca na veika oqo , a ra sa kaya vua , Sa mataboko beka koi keitou talega ?
43009041	Sa kaya vei ira ko Jisu , Kevaka dou sa mataboko , sa sega na nomudou cala ; ia dou sa qai kaya , Keitou sa rai ; o koya sa tu ga kina na nomudou cala .
43010001	E dina , e dina , au sa kaya vei kemudou , O koya sa sega ni curu e katuba ni bai ni sipi , ia sa kaba cake e na tikina tani , sai koya oqo na daubutako ka daukovekove .
43010002	Ia ko koya sa curu e katuba , ko koya oqo nai vakatawa ni sipi .
43010003	Sa dolavi koya nai vakatawa ni katuba ; a sa vakarogoca na domona ko ira na sipi : a sa kacivi ira na nona sipi e na yacadra ko koya , ka tuberi ira ki tautuba .
43010004	Ia ni sa kauti ira na nona sipi ki tautuba sa liutaki ira , a sa muri koya ko ira na sipi ; ni ra sa kila na domona .
43010005	Ia era na sega ni muria na vulagi , era na dro tani ga vei koya ; ni ra sa sega ni kila na domo ni vulagi .
43010006	Sa vosataka vei ira na vosa vakatautauvata oqo ko Jisu : a ra sa sega ni kila na veika sa vosataka vei ira ko koya .
43010007	Sa qai kaya tale vei ira ko Jisu , E dina , e dina , au sa kaya vei kemudou , Oi au na katuba ni sipi .
43010008	Ko ira kece sa liu mai vei au era sa daubutako ka daukovekove : a sa sega ni vakarogoca na nodra vosa na sipi .
43010009	Oi au na katuba : kevaka sa curu kina e dua na tamata e na vukuqu , ena vakabulai , ka na daucuru mai ka daucuru yani , ka na kune kakana .
43010010	Sa sega ni lako wale mai na daubutako , me butako ga , ka ravuravu , ka vakarusa : au sa lako mai me rawa vei ira na bula , ia me rawa vakalevu sara .
43010011	Oi au nai vakatawa vinaka : sa solia na nona bula nai vakatawa vinaka e na vukudra na sipi .
43010012	Ia ko koya sa voli na nona cakacaka , ka sega ni koya nai vakatawa , ka sa sega ni taukeni ira na sipi , sa raica na wolifa ni sa lako tiko mai , ka sa biuti ira na sipi ko koya , ka dro ; a sa kati ira na wolifa , a sa vakatolosevi ira :
43010013	sa dro ko koya sa voli na nona cakacaka , ni sa vakakina ko koya , ka ni sa sega ni daunanumi ira na sipi .
43010014	Oi au nai vakatawa vinaka : ia kau sa kilai ira sa noqu , ia ko ira sa noqu era sa kilai au ;
43010015	me vaka sa kilai au ko Tamaqu , ka me vaka kau sa kilai Tamaqu : kau sa solia talega na noqu bula e na vukudra na sipi .
43010016	Eso tani tale na noqu sipi , era sa sega ni tiko e na bai oqo : sa kilikili meu kauti ira talega mai , a ra na rogoca na domoqu ; ena qai dua bau na qele ni sipi , ka dua bau nai vakatawa .
43010017	A ka oqo sa lomani au kina ko Tamaqu , niu sa solia na noqu bula , meu kauta tale .
43010018	Sa sega e dua sa kovea oqo vei au , ia kau sa solia vakai au ga . Au sa rawata meu solia , ia kau sa rawata meu kauta tale . Ai vunau oqo sa solia mai vei au ko Tamaqu .
43010019	Era sa qai veileti tale na kai Jutia e na vuku ni vosa oqo .
43010020	A sa lewe vuqa vei ira sa kaya , Sa curumi koya e dua na tevoro , a sa lialia ; dou sa rogoci koya e na vuku ni cava ?
43010021	Eso tani era kaya , Sa sega ni vakaoqo na vosa ni tamata sa curumi koya e dua na tevoro : sa rawata beka e dua na tevoro me basuka na mata ni mataboko ?
43010022	Sa qai ia mai Jerusalemi na solevu ni vakasavasavataki ni vale ni soro , a sa vula i liliwa .
43010023	A sa lako voli ko Jisu e na vale ni soro , e na varada nei Solomoni .
43010024	Era sa qai vakavolivoliti koya na kai Jutia , ka kaya vua , A cava so na kena dede ko sa sega ni vakataudeitaka kina na loma i keimami ? kevaka ko sai koya na Karisito , tukuna vakamacala mai vei keimami .
43010025	Sa kaya vei ira ko Jisu , Au a tukuna vei kemudou , ia dou sa sega ni vakadinata : a cakacaka kau sa kitaka e na yaca i Tamaqu , o koya oqo sa vakadinadina vei au .
43010026	Ia dou sa sega ni vakadinata , ni dou sa sega ni noqu sipi .
43010027	Sa rogoca na noqu vosa ko ira na noqu sipi , ia kau sa kilai ira , ka ra sa muri au :
43010028	ia kau sa solia vei ira na bula tawa mudu , ia era na sega sara ni rusa , se dua e kaliraki ira mai na ligaqu .
43010029	A Tamaqu , ko koya sa soli ira vei au , sa uasivia na ka kecega : a sa sega e dua sa rawata me kaliraki ira mai na liga i Tamaqu .
43010030	Keirau sa dua bauga kei Tamaqu .
43010031	Sa qai tomitomika tale na vatu ko ira na kai Jutia , me ra vakaviriki koya .
43010032	Sa kaya vei ira ko Jisu , E vuqa na cakacaka vinaka kau a vakatakila vei kemudou maivei Tamaqu ; a cava na cakacaka vei ira oqo dou sa vakaviriki au kina ?
43010033	Sa kaya vua ko ira na kai Jutia , Sa segai e na vuku ni cakacaka vinaka keimami sa vakaviriki iko kina ; e na vuku ga ni nomu vosavakacacataka na Kalou ; e na vuku talega ni ko sa tamata ga , ka sa qisi iko mo Kalou .
43010034	Sa kaya vei ira ko Jisu , Sa sega li ni volai e na nomudou vunau , Au a kaya , Dou sa kalou ?
43010035	Kevaka sa vakatokai ira me kalou ko koya , ni sa yaco vei ira na vosa ni Kalou , ( a sa sega ni biu wale rawa nai Vola Tabu ; )
43010036	dou sa kaya li vua sa lesia na Tamaqu , ka tala ki vuravura , Ko sa vosavakacacataka na Kalou : niu sa kaya , Oi au na Luve ni Kalou ?
43010037	Kevaka kau sa sega ni kitaka na cakacaka i Tamaqu , kakua ni vakabauti au :
43010038	ia kevaka kau sa kitaka , dou vakadinata na cakacaka , kevaka dou sa sega ni vakabauti au ; mo dou kila kina , ka vakadinata , ni sa tiko vei au ko Tamaqu , kau sa tiko vei koya koi au .
43010039	Era sa qai via tauri koya tale : a sa lako tani ko koya mai na ligadra .
43010040	A sa lako tale yani ko koya ki tai kadua ni Joritani , ki na yasana sa veipapitaisotaki kina eliu ko Joni : a sa tiko kina .
43010041	A sa lewe vuqa era sa lako vua , ka ra kaya , Sa sega ni kitaka e dua na ka-mana ko Joni : ia sa dina ga na ka kecega sa vosataka ko Joni e na vuku ni tamata oqo .
43010042	A ra sa lewe vuqa sa vakabauti koya maikea .
43011001	Ia sa dua na tamata sa tauvi-mate , ko Lasarusa , na kai Pecani , a nodrau koro ko Meri kei Marica na tuakana .
43011002	Ia ko Meri oqo sa lumuta na Turaga e na waiwai , ka solota na yavana e na drau ni uluna , a sa tauvi-mate na ganena ko Lasarusa .
43011003	Oqo sa talaki kina vei koya koi rau na ganena , ka kaya , Kemuni na Turaga , raica , ko koya ko sa lomana sa tauvi-mate .
43011004	Ia ni sa rogoca ko Jisu , sa kaya , Ena sega ni ciba e na mate oqo ko koya , ia ena vakarokorokotaki kina na Kalou , ena vakarokorokotaki talega kina na Luve ni Kalou .
43011005	A sa daulomani Marica ko Jisu , kei tacina , kei Lasarusa .
43011006	Ni sa qai rogoca ko koya ni sa tauvi-mate , sa tiko bogi rua tale e na tikina ko ya .
43011007	Sa oti oqo sa qai kaya vei ira na tisaipeli , Me da lako tale ki Jutia .
43011008	Sa kaya vua ko ira na tisaipeli , Vakavuvuli , era a via vakaviriki iko edaidai walega e na vatu ko ira na kai Jutia ; ia ko sa baci lako tale ki na tikina ko ya ?
43011009	Sa kaya ko Jisu , Sa sega li ni tinikarua na aua e na dua na siga ? kevaka sa lako e dua e na siga , sa sega ni tarabe ko koya , ni sa raica na rarama kei vuravura oqo :
43011010	ia kevaka sa lako e dua e na bogi , sa tarabe ko koya ni sa sega ni tu vua na rarama .
43011011	Sa vosataka na ka oqo ko koya : ia ka oti sa qai kaya vei ira , Sa moce na wekada ko Lasarusa ; ia kau sa lako meu vakayadrati koya .
43011012	Sa qai kaya ko ira na nona tisaipeli , Kemuni na Turaga , kevaka sa moce ga ko koya , ena bula .
43011013	Ia sa vosataka na nona mate ko Jisu : ka ra sa nanuma sa vosataka ko koya na vakacegu ni moce .
43011014	Sa qai tukuna vakamacala vei ira ko Jisu , Sa mate ko Lasarusa :
43011015	ia kau sa reki e na vukumudou niu a sega ni tiko kina , mo dou vakabauta ; ia me da lako ga vua .
43011016	Sa qai kaya ko Tomasi , o koya sa vakatokai ko Titimo , vei ira na nonai caba na tisaipeli , Me da lako talega , me da mate vata kaya .
43011017	Ni sa lako mai ko Jisu , sa qai kila ni sa koto bogi va ko koya e nai bulubulu .
43011018	A sa voleka ki Jerusalemi ko Pecani , a kena yawa e rua beka na maili .
43011019	Ia sa lewe vuqa na kai Jutia era a lako mai kivei Marica kei Meri , me ra vakacegui rau e na vuku ni ganedrau .
43011020	Ni sa qai rogoca ko Marica sa lako mai ko Jisu , sa laki tavaki koya : ia sa tiko ga e vale ko Meri .
43011021	Sa qai kaya vei Jisu ko Marica , Kemuni na Turaga , kevaka ko ni a tiko eke , sa sega ni ciba na ganequ :
43011022	ia kau sa kila ena solia vei kemuni edaidai na Kalou na ka kecega ko ni sa kerea vua na Kalou .
43011023	Sa kaya vua ko Jisu , Ena tu cake tale na ganemu .
43011024	Sa kaya vua ko Marica , Au sa kila ena tu cake tale ko koya e na siga maimuri era na tu cake tale kina na mate .
43011025	Sa kaya vua ko Jisu , Oi au na vu ni tucake-tale , kei na vu-ni-bula : ko koya sa vakabauti au , kevaka sa mate , ena bula ga :
43011026	ia ko koya yadua sa bula ka vakabauti au , ena sega sara ni mate . Ko sa vakadinata na ka oqo , se segai ?
43011027	Sa kaya vua ko koya , Io , na Turaga : au sa vakadinata ni sa Karisito koi kemuni , na Luve ni Kalou , ko koya sa dodonu me lako mai ki vuravura .
43011028	Ia ni sa vosa vakaoqo ko koya , sa lako yani , ka kaciva lo na tacina ko Meri , ka kaya , Sa lako mai nai Vakavuvuli , a sa tarogi iko .
43011029	Ni sa qai rogoca ko koya , sa cavu tu sara , ka lako yani vua .
43011030	( A sa bera ni curu ki na koro ko Jisu , sa tiko ga e na vanua erau sa veitata kina kei Marica . )
43011031	Ko ira na kai Jutia era sa tiko vata kei Meri e vale , ka vakacegui koya , ni ra sa raica sa tu cake sara ko koya , ka lako yani , era sa muri koya , ni ra nanuma , Sa lako ki nai bulubulu ko koya me tagi maikea .
43011032	Ni sa qai yaco ko Meri ki na vanua sa tiko kina ko Jisu , ka raici koya , sa cuva sobu ki na yavana , ka kaya vua , Kemuni na Turaga , kevaka ko ni a tiko eke , sa sega ni ciba na ganequ .
43011033	Ni sa qai raica ko Jisu na nona tagi , kei na nodra tagi na kai Jutia era sa lako vata kaya mai , sa vutugu ko koya e na yalona , a sa rarawa na lomana ,
43011034	ka kaya , Evei na vanua dou a buluti koya kina ? Era sa kaya vua , Turaga , ni lako mai mo ni raica .
43011035	Sa tagi ko Jisu .
43011036	Era sa qai kaya na kai Jutia , Raica na kena levu ni nona loloma vei koya !
43011037	Ia eso vei ira sa kaya , Sa sega beka ni rawata ko koya oqo , ko koya sa basuka na mata ni mataboko , me lewa talega me kakua ni mate na tamata oqo ?
43011038	Sa qai vutugu tale e na yalona ko Jisu , ka lako mai ki nai bulubulu . Ia sa dua na qara-vatu , ka sa kenai sogo e dua na vatu .
43011039	Sa kaya ko Jisu , Dou kauta tani na vatu . Sa kaya vua ko Marica , a gane i koya sa mate , Kemuni na Turaga , sa na bona ko koya : ni sa qai bogi va na nona mate .
43011040	Sa kaya vua ko Jisu , Au a sega li ni kaya vei iko , ni ko na raica na kaukauwa ni Kalou , kevaka ko sa vakabauta ?
43011041	Era sa qai kauta tani na vatu . A sa ta cake ko Jisu , ka kaya , Na Tamaqu , au sa vakavinavinaka vei iko ni ko a rogoci au mai :
43011042	ia kau sa kila ni ko sa rogoci au tikoga ia kau sa vosa e na vukudra na tamata sa tiko eke , me ra vakadinata ni ko sa talai au mai .
43011043	Ia ni sa vosa oti vakaoqo , sa kaci e na domo levu , Lasarusa , lako mai .
43011044	Ia ko koya ka mate sa lako mai , ka viviraki tu na ligana kei na yavana e nai sole ni mate : ka viviraki na uluna e na dua nai tavoi . Sa kaya vei ira ko Jisu , Dou sereki koya , ka laiva me lako .
43011045	A ra sa lewe vuqa vei ira na kai Jutia sa lako mai vei Meri , ni ra sa raica na ka sa kitaka ko Jisu , era sa vakabauti koya .
43011046	Ia ko ira eso sa lako yani vei ira na Farisi , ka tukuna vei ira na ka sa cakava ko Jisu .
43011047	Sa qai soqoni vata ko ira na bete levu kei ira na Farisi me ra bosea , a ra sa kaya , A cava mada me da kitaka ? ni sa cakava na cakacaka-mana e vuqa na tamata oqo .
43011048	Kevaka eda sa weletaki koya vakaoqo , era na vakabauti koya na tamata kecega : era na qai lako mai na kai Roma , ka kovea na noda koro kei na noda matanitu .
43011049	A sa dua vei ira , ko Kaiafa , ko koya sa bete levu e na yabaki ko ya , sa kaya vei ira , Dou sa sega ni kila e dua na ka ,
43011050	se vakananuma ni sa yaga vei keda me mate e dua na tamata e na vukudra na tamata , ka me kakua ni rusa na matanitu taucoko .
43011051	A sa sega ni vosataka na ka oqo ko koya vakataki koya : ia ni sa bete levu e na yabaki ko ya , sa parofisai ko koya ni na mate ko Jisu e na vuku ni matanitu ko ya ;
43011052	ka segai e na vuku ni matanitu duaduaga ko ya , me vakasoqoni ira vata talega na luve ni Kalou era sa duiveiseyaki me ra dua bau .
43011053	Mai na siga ko ya era sa qai bosei koya me ra vakamatea .
43011054	O koya oqo sa sega kina ni lako votu tiko ko Jisu e na kedra maliwa na kai Jutia ; a sa lako yani maikea ki na vanua sa voleka ki na veikau , ki na dua na koro na yacana ko Ifireimi , a sa tiko kina kei ira na nona tisaipeli .
43011055	A sa voleka na nodra solevu ni lako-sivia na kai Jutia : a ra sa lewe vuqa sa lako cake ki Jerusalemi , mai vanua , ni sa bera na solevu ni lako-sivia , me ra vakasavasavataki ira .
43011056	A ra sa qai vakasaqarai Jisu , ka veivosaki vakai ira ga , ni ra sa tu e na vale ni soro , A cava dou vakananuma ? ena lako mai ko koya ki na solevu se segai ?
43011057	Ia sa vakarota ko ira na bete levu kei ira na Farisi , kevaka e dua sa kila na vanua sa tiko kina ko koya , me tukuna mai , me ra qai tauri koya .
43012001	Sa vo e ono na bogi me qai ia na kana vata ni lako-sivia , sa qai lako mai ko Jisu ki Pecani , sa tiko kina ko Lasarusa , ka mate eliu ko koya ka vakatura cake tale mai na mate ko koya .
43012002	A ra sa cakava kina na kenai vakayakavi ; a sa qarava ko Marica : a sa dua vei ira sa kana vata kaya ko Lasarusa .
43012003	Sa qai kauta mai ko Meri e dua na paudi waiwai talei sara , a narita dina , ka lumuta na yava i Jisu , ka solota na yavana e na drau ni uluna : ka curuoso na vale e nai boi ni waiwai .
43012004	Sa qai kaya e dua vei ira na nona tisaipeli , ko Jutasa Isikarioti , ko koya ena soli koya yani ,
43012005	Ena cava sa sega ni volitaki na waiwai oqo e na pene e tolu na drau , ka soli vei ira na dravudravua ?
43012006	Sa sega ni nona nanumi ira na dravudravua , sa vosa kina vakaoqo ko koya ; e na vuku ga ni sa daubutako , ka taura na taga i lavo , a sa kauta na ka sa biu kina .
43012007	Sa qai kaya ko Jisu , Laivi koya ga : sa maroroya na ka oqo ko koya ki na siga ka ? u na bulu kina :
43012008	ka sa tiko vakadua kei kemudou ko ira na dravudravua ; ia koi au , ka ? u sa sega ni tiko vakadua kei kemudou .
43012009	Ia sa lewe vuqa sara vei ira na kai Jutia , ni ra sa kila sa tiko maikina ko koya , era sa lako mai , sa segai e na vuku i Jisu ga , ka me ra raici Lasarusa talega , ko koya ka vakatura cake tale mai na mate ko koya .
43012010	Ia ko ira na bete levu era sa bose vata me ra vakamatei Lasarusa talega :
43012011	ni ra sa lewe vuqa na kai Jutia sa lako yani e na vukuna , ka vakabauti Jisu .
43012012	E na mataka e lewe vuqa sara era sa lako mai ki na kana vata , ni ra sa rogoca sa lako mai ki Jerusalemi ko Jisu ,
43012013	era sa kauta na drau ni niu , a ra sa lako yani me veitavaki kaya , ka kacivaka , Osana ! sa kalougata na nodra Tui na Isireli , ko koya sa lako mai e na yaca ni Turaga .
43012014	Ia ko Jisu , ni sa kunea e dua na luve ni asa , sa vodoka ; me vaka sa volai ,
43012015	Oi kemuni sa toka mai Saioni , kakua ni rere : raica , sa lako mai na nomuni Tui , ka vodo tu e na dua na luve ni asa .
43012016	Ia na veika oqo era sa sega mada ni kila ko ira na nona tisaipeli : ia ni sa vakarokorokotaki oti ko Jisu , era sa qai nanuma ni sa volai ko koya e na veika oqo , a ra sa kitaka vua na veika oqo .
43012017	Ko ira na lewe vuqa era sa tiko kaya ni sa kacivi Lasarusa mai nai bulubulu , ka vakaturi koya cake tale mai na mate , era sa tukuna .
43012018	E na vuku ni ka oqo sa veitavaki kaya talega na lewe vuqa , ni ra sa rogoca sa cakava na ka-mana oqo ko koya .
43012019	O ira na Farisi era sa qai kaya vakai ira , Dou sa kila beka ni dou sa sega ni rawata e dua na ka ? raica , sa muri koya na kai vuravura kecega .
43012020	Ia sa so mai na veimatanitu tani , era sa lako cake mai ki na solevu me ra soro :
43012021	ko ira oqo era sa lako mai vei Filipi , a kai Peciseita e Kalili , ka tarogi koya , ka kaya , Keitou via raici Jisu , saka .
43012022	Sa lako ko Filipi , ka tukuna vei Adriu ia koi rau ko Adriu kei Filipi , erau sa tukuna vei Jisu .
43012023	A sa vosa vei rau ko Jisu , ka kaya , Sa qai yaco mai na gauna me vakarokorokotaki kina na Luve ni tamata .
43012024	E dina , e dina , au sa kaya vei kemudou , Kevaka ena sega ni mate na vua ni sila ni sa lutu ki na qele , sa tiko duaduaga ; ia kevaka sa mate , sa vua vakalevu .
43012025	O koya sa lomana na nona bula , ena vakayalia ; ia ko koya sa cata na nona bula e vuravura oqo , ena maroroya ki na bula tawa mudu .
43012026	Kevaka sa qaravi au e dua , me muri au ga ; ia na vanua ka ? u sa tiko kina , ena tiko talega kina ko koya sa qaravi au : ia kevaka sa qaravi au e dua , ena vakarokorokotaki koya ko Tamaqu .
43012027	Sa qai rarawa na lomaqu ; ia ka cava me ? u kaya ? Na Tamaqu , vakabulai au mai na gauna oqo ; ia na ka oqo ka ? u sa lako mai kina ki na gauna oqo .
43012028	Na Tamaqu , vakarokorokotaka na yacamuni . Sa qai rogo mai e dua na vosa mai lomalagi , Au sa vakarokorokotaka , ka ? u na vakarokorokotaka tale .
43012029	Ko ira na lewe vuqa ka tiko ka rogoca , era sa kaya sa kurukuru : sa kaya eso tani , Sa dua na agilose sa vosa vei koya .
43012030	Sa vosa ko Jisu , ka kaya , Sa sega ni lako mai na vosa oqo e na vukuqu , e na vukumudou ga .
43012031	Sa qai lewai ko ira na kai vuravura oqo : sa qai biu ki tautuba na turaga ni vuravura oqo .
43012032	Ia ni ? u sa laveti cake mai vuravura , au na vakayarayarataki ira na tamata kecega kivei au .
43012033	Ia sa vosataka na ka oqo ko koya , me vakatakila na mate ena mate kina ko koya .
43012034	Sa kaya vua na lewe vuqa , Keimami a rogoca mai na vunau ni sa tiko vakadua na Karisito ; ia ko sa kaya vakacava , Ena laveti cake na Luve ni tamata ? ko cei na Luve ni tamata oqo ?
43012035	Sa qai kaya vei ira ko Jisu , Sa tiko vakalailai ga vei kemudou na rarama : dou lako ni sa tu vei kemudou na rarama , de yacovi kemudou na butobuto : ia ko koya sa lako e na butobuto , sa sega ni kila se sa lako kivei .
43012036	Ni sa tu vei kemudou na rarama , dou vakabauta na rarama , mo dou yaco me luve ni rarama . Sa vosataka na veika oqo ko Jisu , ka qai lako yani , ka vunitaki koya vei ira .
43012037	Ia e dina ga sa cakava ko koya e matadra e vuqa na ka mana , a ra sa sega ga ni vakabauti koya :
43012038	me vakayacori kina na ka sa vosataka ko Aisea na parofita , ka vaka , I Jiova , ko cei sa vakabauta na neitoui tukutuku ? A sa vakatakilai vei cei na liga i Jiova ?
43012039	A ka oqo era sa sega kina ni vakabauta rawa ; ni sa kaya tale ko Aisea ,
43012040	Sa vakamatabokotaka na matadra , ka vakaukauwataka na lomadra ko koya : Me kakua ni rai na matadra , se kila na lomadra , Ka saumaki mai , Ka me ? u vakabulai ira .
43012041	Sa vosataka na veika oqo ko Aisea , ni sa raica na nona serau , ka tukuni koya .
43012042	Ia sa lewe vuqa vei ira talega na turaga era sa vakabauti koya , ia , e na vukudra na Farisi , era sa sega ni tukuna , de ra sa vakatatabui mai na vale ni lotu :
43012043	ni ra sa vinakata vakalevu me vakarokorokotaki ira ko ira na tamata , ka vakalailai ga me vakarokorokotaki ira na Kalou .
43012044	Sa qai kaci ko Jisu , ka kaya , O koya sa vakabauti au , sa sega ni vakabauti au ga , sa vakabauti koya talega sa talai au mai :
43012045	ia ko koya sa raici au , sa raici koya sa talai au mai .
43012046	Au sa lako mai ki vuravura me ? u kena rarama , me kakua ni tiko e na butobuto ko koya yadua sa vakabauti au .
43012047	Ia kevaka e dua sa rogoca na noqu vosa , ka sega ni vakabauta , au sa sega ni lewai koya : ni ? u sa sega ni lako mai me ? u lewai ira na kai vuravura , me ? u vakabulai ira ga na kai vuravura .
43012048	Sa dua sa lewai koya sa biuti au , ka sega ni vakabauta na noqu vosa : a vosa ka ? u sa vosataka , sai koya oqo ena lewai koya e na siga maimuri .
43012049	Ni ? u sa sega ni vosa vakataki au ; ia ko Tamaqu sa talai au mai , sa vakarota vei au na ka me ? u kaya , kei na ka me ? u tukuna .
43012050	Ia ka ? u sa kila sa vu ni bula tawa mudu na nonai vakaro : o koya ga , e na ka kecega ka ? u sa vosataka , au sa vosa me vaka na ka sa kaya vei au ko Tamaqu .
43013001	Ia ni sa bera na kana vata ni lako-sivia , ka sa kila ko Jisu sa yaco mai na nona gauna me lako tani yani e vuravura oqo vua na Tamana , ka ni sa lomani ira na nona era sa tiko e vuravura , sa lomani ira ki nai otioti .
43013002	Ia ni ra sa vakayakavi tiko , ni sa vakatubura oti na tevoro e na loma i Jutasa Isikarioti , na luve i Saimoni , me soli koya yani ;
43013003	a sa kila ko Jisu ni sa solia ko Tamana na ka kecega ki na ligana , ka ni sa lako mai vua na Kalou ko koya , a sa lako tale yani vua na Kalou ;
43013004	sa tu cake mai nai vakayakavi , ka luvata na nonai sulu , ka kauta mai e dua nai solo , ka vauca ki tolona .
43013005	Ni sa oti oqo sa livia na wai ki na dari , ka vakatekivu me vuya na yavadra na tisaipeli , ka solota e nai solo sa vau ki tolona .
43013006	Sa qai lako mai ko koya vei Saimoni Pita : a sa kaya vua ko koya , Noqu Turaga , ko ni sa vuya li na yavaqu ?
43013007	Sa vosa ko Jisu , ka kaya vua , A ka kau sa kitaka ko sa sega ni kila edaidai ; ia maimuri ga ko na kila .
43013008	Sa kaya vua ko Pita , Kemuni na sega sara ni vuya na yavaqu . Sa kaya vua ko Jisu , Kevaka kau sa sega ni vui iko , ko sa sega ni rawata e dua na ka vei au .
43013009	Sa kaya vua ko Saimoni Pita , Noqu Turaga , me segai walega na yavaqu , a ligaqu talega kei na uluqu .
43013010	Sa kaya vua ko Jisu , Ko koya sa sili oti , sa yaga vua me vuya na yavana ga , a sa savasava taucoko : ia dou sa savasava , ka dou sa segai kece :
43013011	ni sa kilai koya ena soli koya yani : a ka oqo sa kaya kina ko koya , Dou sa sega ni savasava kece .
43013012	Ni sa qai vuya oti na yavadra , ka sulumaka tale na nonai sulu , sa tiko sobu tale , ka kaya vei ira , Dou sa kila na ka kau sa kitaka vei kemudou , se segai ?
43013013	Dou sa vakatokai au meu i Vakavuvuli , meu Turaga talega : ia dou sa vosa dina ; niu sa vakakina .
43013014	Ia kevaka kau sa vuya na yavamudou , koi au na Turaga kei nai Vakavuvuli , sa dodonu talega mo dou veivui yava :
43013015	niu sa solia e dua nai vakarau vei kemudou , mo dou kitaka me vaka kau sa kitaka oti vei kemudou .
43013016	E dina , e dina , au sa kaya vei kemudou , Sa sega ni levu na tamata ka lailai na nona turaga ; se levu ko koya sa talai ka lailai ko koya sa talai koya .
43013017	Kevaka dou sa kila na veika oqo , dou sa kalougata kevaka dou sa kitaka .
43013018	Au sa sega ni vosataki kemudou kecega : au sa kilai ira kau sa digitaka ; ia me vakayacori kina nai Vola Tabu , O koya keirau sa kana madrai vata kaya , sa leqeti au e nai bukubuku-ni-yavana .
43013019	Au sa qai tukuna vei kemudou ni sa bera ni yaco mai ; mo dou vakabauta ni sai au , ni sa yaco mai .
43013020	E dina , e dina , au sa kaya vei kemudou , O koya sa vakacegui ira yadua kau sa tala , sa vakacegui au ; ia ko koya sa vakacegui au , sa vakacegui koya sa talai au mai .
43013021	Ni sa vosa oti vakaoqo ko Jisu , sa rarawa na lomana , a sa vakatakila , ka kaya , E dina , e dina , au sa kaya vei kemudou , sa dua vei kemudou ena soli au yani .
43013022	Era sa qai veivakaraici na tisaipeli , ni ra sa lecava se vosataki cei ko koya .
43013023	A sa vakararavi e na lomasere i Jisu e dua vei ira na nona tisaipeli , ko koya sa lomana ko Jisu .
43013024	Sa qai deguvacutaki koya ko Saimoni Pita , me taroga se vosataki cei ko koya .
43013025	Ia ko koya sa vakararavi e na lomasere i Jisu , sa kaya vua , Kemuni na Turaga , ko cei beka ko ya ?
43013026	Sa kaya ko Jisu , Sai koya kau na solia vua na tiki ni madrai niu sa tokoca . Ia ni sa tokoca oti na tiki ni madrai , sa solia vei Jutasa Isikarioti , na luve i Saimoni .
43013027	Ia ni sa oti na tiki ni madrai , sa qai curumi koya ko Setani . Sa qai kaya vua ko Jisu , A ka ko sa kitaka , kitaka kusarawa .
43013028	Sa sega ni kila e dua vei ira sa tiko me kana , se cava sa vosa kina vakaoqo vua ko koya .
43013029	Era vakasama eso , ni sa taura na taga i lavo ko Jutasa , sa kaya vua ko Jisu , Volia na veika ena yaga vei keda e na kana vata ; se me solia na ka eso vei ira era dravudravua .
43013030	Ni sa qai taura oti na tiki ni madrai ko koya , sa lako sara ki tautuba ; a sa bogi .
43013031	Ni sa qai curu yani ko koya , sa kaya ko Jisu , Sa qai vakarokorokotaki na Luve ni tamata , a sa vakarokorokotaki na Kalou e na vukuna :
43013032	ka na vakarokorokotaki koya talega na Kalou vakai koya , ia ena vakarokorokotaki koya sara .
43013033	Na luvequ lomani , au na tiko vakalailai ga kei kemudou . Dou na vakasaqarai au : ia me vaka kau a kaya vei ira na kai Jutia , Dou sa sega ni lako rawa ki na vanua kau sa lako yani kina ; au sa kaya vaka talega kina vei kemudou .
43013034	E dua na vunau vou kau sa solia vei kemudou , Mo dou veilomani : me vaka kau sa lomani kemudou , mo dou veilomani talega vakakina .
43013035	A ka oqo era na kila kina na tamata kecega ni dou sa noqu tisaipeli , kevaka dou sa veilomani .
43013036	Sa kaya vua ko Saimoni Pita , Kemuni na Turaga , ko ni sa lako kivei ? Sa kaya vua ko Jisu , A vanua kau sa lako kina , ko sa sega ni muri au rawa kina edaidai ; ia maimuri ga , ko na muri au .
43013037	Sa kaya vua ko Pita , Kemuni na Turaga , au sa sega ni muri kemuni rawa edaidai e na vuku ni cava ? au na solia na noqu bula e na vukumuni .
43013038	Sa kaya vua ko Jisu , O na solia li na nomu bula e na vukuqu ? E dina , e dina , au sa kaya vei iko , ni sa bera ni tagi na toa , ko na cakitaki au vakatolu .
43014001	Me kakua ni rarawa na lomamudou : dou sa vakabauta na Kalou ; dou vakabauti au talega .
43014002	Sa vuqa na tikina e na vale nei Tamaqu : kevaka sa sega , au sa tukuna vei kemudou . Ni kau sa lako meu vakarautaka na tikina me nomudou .
43014003	Ia kevaka kau sa lako ka vakarautaka na tikina me nomudou , au na lako tale mai , ka kauti kemudou vei au ; mo dou tiko talega e na vanua kau sa tiko kina .
43014004	Ia dou sa kila na vanua kau sa lako kina , dou sa kila talega na kena sala .
43014005	Sa kaya vua ko Tomasi , Kemuni na Turaga , keitou sa sega ni kila se ko ni sa lako kivei : ia keitou kila rawa vakaevei na sala ?
43014006	Sa kaya vua ko Jisu , Oi au na sala , kei na vu ni dina , kei na vu-ni-bula ; sa sega ni torovi Tamaqu walega e dua na tamata , e na vukuqu ga .
43014007	Kevaka dou sa kilai au , dou sa kilai Tamaqu talega ; ia mai na siga oqo dou sa kilai koya , ka raici koya .
43014008	Sa kaya vua ko Filipi , Turaga , vakatakilai Tamamuni vei keitou ; keitou na qai vakacegu .
43014009	Sa kaya vua ko Jisu , Niu sa tiko dede vakaoqo kei kemudou , ko sa sega li ni kilai au , Filipi ? ko koya sa raici au , sa raici Tamaqu : ia ko sa kaya vakacava , Vakatakilai Tamamu vei keitou ?
43014010	O sa sega li ni vakadinata niu sa dua vata kei Tamaqu , a sa dua vata kei au ko Tamaqu ? a vosa kau sa vosataka vei kemudou , kau sa sega ni vosataka vakai au ga ; ia ko Tamaqu keirau sa dua vata kaya , sa kitaka na cakacaka .
43014011	Dou vakadinati au niu sa dua vata kei Tamaqu , a sa dua vata kei au ko Tamaqu , se vakadinati au e na vuku ni cakacaka ga .
43014012	E dina , e dina , au sa kaya vei kemudou , O koya sa vakabauti au , ena kitaka talega na cakacaka kau sa kitaka , ia ena kitaka na cakacaka e uasivi cake e na ka oqo ; e na vuku niu sa lako vei Tamaqu .
43014013	Ia na ka kecega dou na kerea e na yacaqu , au na kitaka , me vakarokorokotaki na Tamaqu ena vuku ni Luvena .
43014014	A ka kecega dou na kerea e na yacaqu , au na kitaka .
43014015	Kevaka dou sa lomani au , dou talairawarawa ki na noqu vunau .
43014016	Ia kau na masuti Tamaqu , ena qai solia vei kemudou e dua tale na Dauveivakacegui , me tiko ga kei kemudou ka sega ni mudu ;
43014017	a Yalo Tabu sa vu ni ka dina , ko koya era sa sega ni vakabauta rawa na kai vuravura , ni ra sa sega ni raici koya se kilai koya : ia sai kemudou ga sa kilai koya : ni sa tiko vata kei kemudou ko koya , ka na curumi kemudou .
43014018	Au na sega ni laivi kemudou mo dou luveniyali : au na lako mai vei kemudou .
43014019	Malua mada vakalailai , era na qai sega ni raici au tale na kai vuravura : ia dou sa raici au : niu sa bula , dou na bula talega .
43014020	E na siga ko ya dou na kila niu sa dua vata kei Tamaqu , ka dou sa dua vata kei au , kau sa dua vata kei kemudou .
43014021	Ko koya sa nanuma na noqu vunau ka talairawarawa kina , sai koya oqo sa lomani au ; ia ko koya sa lomani au ena lomani koya ko Tamaqu , ia kau na lomani koya , ka vakatakilai au vua .
43014022	Sa kaya vua ko Jutasa , ( e dua tani ko Isikarioti , ) Kemuni na Turaga , ko ni na vakatakilai kemuni vei keitou e na vuku ni cava , ka segai vei ira na kai vuravura ?
43014023	Sa vosa ko Jisu , ka kaya vua , Kevaka sa lomani au e dua , ena talairawarawa ki na noqu vosa ; ena qai lomani koya ko Tamaqu , ia keirau na lako mai kivei koya , ka tiko ga vua .
43014024	O koya sa sega ni lomani au , sa sega ni talairawarawa ki na noqu vosa : ia na vosa dou sa rogoca , sa sega ni noqu walega , sa nei Tamaqu sa talai au mai .
43014025	Au sa vosataka na veika oqo vei kemudou , niu sa tiko vata kei kemudou .
43014026	Ia na Dauveivakacegui , na Yalo Tabu , ko koya ena tala mai ko Tamaqu e na yacaqu , ena vakavulici kemudou e na ka kecega kau a vosataka vei kemudou .
43014027	Au sa laiva vei kemudou na vakacegu , au sa solia vei kemudou na noqu vakacegu ; au sa sega ni solia vei kemudou , me vaka sa solia ko vuravura . Me kakua ni rarawa na yalomudou , se rere .
43014028	Dou a rogoca niu a kaya vei kemudou , Au sa lako yani , ka lako tale mai vei kemudou . Kevaka dou sa lomani au , dou na reki niu sa lako vei Tamaqu : ni sa uasivi cake vei au ko Tamaqu .
43014029	Au sa qai tukuna eliu vei kemudou ni sa bera ni yaco mai , mo dou vakadinata e na gauna sa yaco kina .
43014030	E na veisiga emuri au na sega ni veivosaki vakalevu kei kemudou : ni sa lako mai na turaga ni vuravura oqo , a sa sega ni kunea e dua na ka vei au .
43014031	Ia me kila ga ko ira na kai vuravura niu sa lomani Tamaqu , ia me vaka sa vosa vei au ko Tamaqu , au sa kitaka vakakina . Tu cake , tou lako yani .
43015001	Koi au na vaini dina , ka sai vakatau-ni-were ko Tamaqu .
43015002	A tabaqu kecega sa sega ni vua , sa kauta laivi yani ko koya : ia na tabaqu kecega sa vua , sa samaka ko koya , me vua vakalevu sara .
43015003	Dou sa qai samaki e na vuku ni vosa ka ? u a vosataka vei kemudou .
43015004	Dou tu vei au , ka ? u na tu vei kemudou . Me vaka sa sega ni vua rawa na tabana vakai koya , kevaka sa sega ni tu vata kei na vaini ; ena vaka talega kina koi kemudou , kevaka dou sa sega ni tu vei au .
43015005	Oi au na vaini , koi kemudou na tabaqu : ko koya sa tu vei au , koi au talega vei koya , sa vua vakalevu : ke dou sa tawase tani vei au , dou sa sega ni rawata e dua na ka .
43015006	Kevaka sa sega ni tu vei au e dua , sa biu laivi me vaka na taba ni vaini , a sa malai ; a ra sa tomika , ka biuta ki na bukawaqa , ka visa .
43015007	Kevaka dou sa tu vei au , ka sa tu vei kemudou na noqu vosa , dou na kerea na ka dou sa vinakata , ia ena yaco vei kemudou .
43015008	A ka oqo sa vakarokorokotaki kina ko Tamaqu , ni dou sa vua vakalevu : ka dou na qai noqu tisaipeli .
43015009	Me vaka sa lomani au ko Tamaqu , au sa lomani kemudou vaka talega kina : dou tiko ga e na noqu loloma .
43015010	Kevaka dou sa talairawarawa ki na noqu vunau , dou na tiko ga e na noqu loloma ; me vaka ka ? u sa talairawarawa ki na vunau nei Tamaqu , ka tiko ga e na nona loloma .
43015011	Au sa vosataka na veika oqo vei kemudou , me ? u sa marau tikoga e na vukumudou ; ka me sinai na nomudou marau .
43015012	Sa noqu vunau oqo , Mo dou veilomani , me vaka ka ? u sa lomani kemudou .
43015013	Sa sega na nona loloma e dua na tamata me uasivi cake e na ka oqo , me solia na nona bula e na vukudra na wekana .
43015014	Dou sa wekaqu , kevaka dou sa kitaka na ka kecega ka ? u sa vakarota vei kemudou .
43015015	Au sa sega ni vakatokai kemudou tale me noqu tamata : ni sa sega ni kila na tamata na ka sa kitaka na nona turaga ; ia ka ? u sa vakatokai kemudou me wekaqu ; ni ? u sa vakatakila vei kemudou na ka kecega ka ? u a rogoca maivei Tamaqu .
43015016	Dou sa sega ni digitaki au , ia ka ? u sa digitaki kemudou , ka lesi kemudou , mo dou lako ka vua , ka me tiko talega na vuamudou ; me solia kina vei kemudou ko Tamaqu na ka kecega dou na kerea vua e na yacaqu .
43015017	A veika oqo ka ? u sa vakarota vei kemudou , mo dou veilomani .
43015018	Kevaka sa cati kemudou ko vuravura , dou sa kila ni ra sa cati au eliu , era sa cati kemudou emuri .
43015019	Kevaka dou sa vakavuravura , ena lomana na kai nona ko vuravura ; ia ni dou sa sega ni vakavuravura , ka ni ? u sa digitaki kemudou mai vuravura , sai koya oqo sa cati kemudou kina ko vuravura .
43015020	Dou nanuma na vosa ka ? u a vosataka vei kemudou , Sa sega ni levu na tamata ka lailai na nona turaga . Kevaka era a vakacacani au , era na vakacacani kemudou talega ; kevaka era sa talairawarawa ki na noqu vosa , era na talairawarawa talega ki na nomudou vosa .
43015021	Ia na ka kecega oqo era na kitaka vei kemudou e na vuku ni yacaqu , ni ra sa sega ni kilai koya ka talai au mai .
43015022	Kevaka ka ? u a sega ni lako mai ka vosa vei ira , sa qai sega na nodrai valavala ca : ia sa qai sega na nodra ulubale e na nodrai valavala ca .
43015023	O koya sa cati au , sa cati Tamaqu talega .
43015024	Kevaka ka ? u a sega ni kitaka vei ira na cakacaka sa sega ni kitaka e dua na tamata tani , sa sega na nodrai valavala ca : ia era sa qai raica , ka cati au kei Tamaqu talega ;
43015025	me vakayacori kina na vosa ka volai e na nodra vunau , Era sa cati au walega .
43015026	Ia ni sa lako mai na Dauveivakacegui , ko koya ka ? u na tala vei kemudou maivei Tamaqu , a Yalo Tabu sa vu ni ka dina , ko koya sa lako maivei Tamaqu , ena tukuni au ko koya .
43015027	Ia dou na dautukutuku talega koi kemudou , ni dou sa tiko vata kei au mai nai vakatekivu
43016001	Au sa vosataka na veika oqo vei kemudou , mo dou kakua ni vakatarabetaki .
43016002	Era na vakatatabui kemudou mai na veivale ni lotu : ia ena yaco mai na gauna , era na nanuma kina ko ira yadua sa vakamatei kemudou ni ra sa qarava kina na Kalou .
43016003	Ia na veika oqo era na kitaka vei kemudou , ni ra sa sega ni kilai Tamaqu se koi au .
43016004	Ia na veika oqo kau sa tukuna vei kemudou , ka ni sa yaco mai na gauna , dou na nanuma kina niu a tukuna vei kemudou . Kau a sega ni tukuna eliu vei kemudou na veika oqo , e na vuku niu a tiko vata kei kemudou .
43016005	Ia kau sa qai lako yani vei koya sa talai au mai ; a sa sega mada ni tarogi au e dua vei kemudou , O sa lako kivei ?
43016006	Ia niu sa tukuna vei kemudou na veika oqo , sa luvu e na rarawa na lomamudou .
43016007	Ia kau sa tukuna vei kemudou na ka dina : E yaga vei kemudou meu lako yani : ni na sega ni lako mai vei kemudou na Dauveivakacegui , kevaka kau sa sega ni lako yani : ia kevaka kau sa lako yani , kau na talai koya kivei kemudou .
43016008	Ia ni sa lako mai ko koya , ena vakatakila kivei ira na kai vuravura nai valavala ca ; kei na ka dodonu , kei na lewa :
43016009	Ai valavala ca , ni ra sa sega ni vakabauti au ;
43016010	kei na ka dodonu , niu sa lako vei Tamaqu , ka dou sa sega ni raici au tale ;
43016011	kei na lewa , ni sa lewai na turaga ni vuravura oqo .
43016012	Sa vuqa na ka sa vo meu tukuna vei kemudou , ia dou sa sega ni rawata edaidai .
43016013	Ia ni sa lako mai ko koya , na Yalo Tabu na vu ni ka dina , ena tuberi kemudou ki na ka kecega e dina : ni na sega ni vosa vakataki koya : ia na ka kecega ena rogoca , ena vosataka : ka na vakatakila vei kemudou na veika ena yaco maimuri .
43016014	Ena vakarokorokotaki au ko koya : ni na kauta na noqu ka , ka vakatakila vei kemudou .
43016015	Sa noqu na ka kecega sa nei Tamaqu : a ka oqo kau a kaya kina , ni na kauta ko koya na noqu ka , ka vakatakila vei kemudou .
43016016	Sa vo e lailai , dou na qai sega ni raici au ; ka vo tale e lailai , dou na qai raici au ; ka niu sa lako vei Tamaqu .
43016017	Ka so vei ira na nona tisaipeli era kaya kina vakai ira , A cava na ka oqo sa kaya vei keda ko koya , Sa vo e lailai , dou na qai sega ni raici au : ka vo tale e lailai , dou na qai raici au : ka , niu sa lako vei Tamaqu ?
43016018	A ka oqo era sa kaya kina , A cava na ka oqo sa kaya ko koya , Sa vo e lailai ? eda sa sega ni kila na ka sa kaya ko koya .
43016019	A sa kila ko Jisu ni ra sa via tarogi koya , sa qai kaya vei ira , Dou sa veitarogi li e na ka kau a kaya , Sa vo e lailai , dou na qai sega ni raici au : ka vo tale e lailai , dou na qai raici au ?
43016020	E dina , e dina , au sa kaya vei kemudou , Dou na tagi ka tagiyaso , ia ko vuravura ena reki : ena rarawa na lomamudou , ia na rarawa ni lomamudou ena vuki me reki .
43016021	Ni sa taratara na yalewa sa rarawa , e na vuku ni sa yaco na nona siga : ia ni sa sucu na gone , sa sega ni nanuma tale na rarawa , e na vuku ni marau ni sa sucu mai e dua na tamata ki vuravura .
43016022	Ia sa qai rarawa na lomamudou : ia kau na raici kemudou tale , ena qai reki na lomamudou , a sa sega e dua ena kovea na nomudou marau .
43016023	Ia e na siga ko ya dou na sega ni tarogi au e na dua na ka . E dina , e dina , au sa kaya vei kemudou , A ka kecega dou na kerea vei Tamaqu e na yacaqu , ena solia vei kemudou ko koya .
43016024	Dou a sega ni kerea eliu e dua na ka e na yacaqu : dou kerekere , dou na qai rawata , me levu sara na nomudou marau .
43016025	Au a tukuna vei kemudou na veika oqo e na vosa vakatautauvata : ia sa na lako mai na gauna kau na sega tale ni vosa vei kemudou e na vosa vakatautauvata , kau na vakatakila vakamacala vei kemudou na veika nei Tamaqu .
43016026	E na siga ko ya dou na kerekere e na yacaqu ; ia sa sega ni yaga meu tukuna vei kemudou , niu na masuti Tamaqu e na vukumudou ;
43016027	ni sa lomani kemudou na Tamaqu , ni dou sa lomani au , ka vakadinata niu sa lako mai vua na Tamaqu .
43016028	Au sa lako mai vei Tamaqu , ka lako mai ki vuravura ; au sa biuti vuravura tale , ka lako vei Tamaqu .
43016029	Sa kaya vua ko ira na nona tisaipeli , Raica , ko sa qai vosa vakamacala , ka sega ni vosataka na vosa vakatautauvata .
43016030	Keitou sa qai kila ko sa kila na ka kecega , ka sega ni yaga vua e dua na tamata me tarogi iko : na ka oqo keitou sa vakadinata kina ni ko sa lako mai vua na Kalou .
43016031	Sa kaya vei ira ko Jisu , Dou sa qai vakabauta , ne ?
43016032	Raica , sa lako mai na gauna , io , sa qai yaco mai , dou na dui veiseyaki kina , a tamata yadua ki nona vale , ka dou na laivi au meu tiko duaduaga : ia kau sa sega ni tiko duaduaga ni keirau sa tiko vata kei Tamaqu .
43016033	A veika oqo kau sa tukuna vei kemudou , mo dou rawata na vakacegu e na vukuqu . Dou na kunea e vuravura na rarawa ; ia mo dou vakacegu ; au sa vakamalumalumutaki vuravura .
43017001	Sa vosataka na vosa oqo ko Jisu , ka ta cake ki lomalagi , ka kaya , I Tamaqu , sa yaco mai na gauna : vakarokorokotaka na Luvemu me vakarokorokotaki kemuni talega na Luvemu ,
43017002	me vaka ko ni sa solia vua me lewa vei ira na tamata kecega , me solia ko koya na bula tawa mudu vei ira yadua ko ni sa solia vua .
43017003	Ia sai koya oqo na bula tawa mudu , me ra kilai kemuni na Kalou dina duaduaga , kei Jisu Karisito ko koya ko ni a tala mai .
43017004	Au sa vakarokorokotaki kemuni e vuravura : niu sa vakaotia na cakacaka ko ni a solia mai vei au meu kitaka .
43017005	Ia oqo , Tamaqu , ni vakarokorokotaki au me daru tiko vata , e na vakarokoroko sa tu vei au ni daru a tiko vata ni sa sega ni caka ko vuravura .
43017006	Au sa vakatakila na yacamuni vei ira na tamata ko ni sa solia mai vei au mai vuravura : era sa nomuni , ia ko ni sa soli ira mai vei au : a ra sa talairawarawa ki na nomuni vosa .
43017007	Era sa qai kila sa taka maivei kemuni na ka kecega ko sa solia mai vei au :
43017008	niu sa solia vei ira na vosa ko ni a solia mai vei au ; a ra sa vakabauta , ka kila dina niu sa lako maivei kemuni , ka ra sa vakadinata ni kemuni a talai au mai .
43017009	Au sa masulaki ira : au sa sega ni masulaki vuravura , ko ira ga ko sa solia mai vei au ; ni ra sa nomuni .
43017010	A sa nomuni na noqu ka kece , a sa noqu na nomuni ka kece ; ia kau sa vakarokorokotaki e na vukudra .
43017011	Ia kau na sega ni tiko e vuravura , ia ko ira oqo , era sa tiko e vuravura , ia koi au , kau sa lako yani vei kemuni . Tamaqu yalododonu , maroroi ira e na yacamuni , ko ira ko ni a solia mai vei au , me ra dua bauga me vakataki kedaru .
43017012	Niu a tiko vata kei ira e vuravura , au a daumaroroi ira e na yacamuni : ko ira ko ni sa solia mai vei au kau sa maroroya , a sa sega ni yali e dua vei ira , ko koya ga sa dodonu me rusa ; me vakayacori kina nai Vola Tabu .
43017013	Au sa qai lako yani vei kemuni : ia na veika oqo kau sa vosataka e vuravura , me levu sara na nodra marau e na vukuqu .
43017014	Au sa solia vei ira na nomuni vosa ; a sa cati ira ko vuravura , ni ra sa sega ni vakavuravura , me vaka kau sa sega ni vakavuravura .
43017015	Au sa sega ni masu mo ni kauti ira tani e vuravura , mo ni maroroi ira ga mai na vu-ni-ca .
43017016	Era sa sega ni vakavuravura , me vaka kau sa sega ni vakavuravura .
43017017	Vakatabui ira e na nomuni vakavuvuli dina : sa ka dina na nomuni vosa .
43017018	Me vaka ko ni a talai au ki vuravura , au sa talai ira vaka talega kina ki vuravura ,
43017019	Ia kau sa vakatabui au e na vukudra , me ra vakatabui talega e nai vakavuvuli dina .
43017020	Ia kau sa sega ni masu e na vukudra walega oqo , ia e na vukudra talega era na vakabauti au e na vuku ni nodra vosa :
43017021	me ra dua bau kecega ; me vaka edaru sa dua bau , Tamaqu , me ra dua bau kei kedaru : me vakadinata ko vuravura ni kemuni sa talai au mai .
43017022	Ia na vakarokoroko ko ni a solia mai vei au , kau sa solia vei ira ; me ra dua bau , me vaka edaru sa dua bau :
43017023	meu tu vei ira , ka mo ni tu vei au , me ra vakayacori sara me ra dua bauga ; ia me kila kina ko vuravura ni kemuni sa talai au mai , ka ni kemuni sa lomani ira me vaka ko ni sa lomani au .
43017024	I Tamaqu , au sa vinakata me ra tiko talega kei au e na vanua kau sa tiko kina , ko ira ko ni sa solia vei au ; me ra raica na noqui ukuuku ko ni a solia mai vei au : ni kemuni a lomani au ni sa sega ni tekivu ko vuravura .
43017025	I Tamaqu yalododonu , sa sega ni kilai kemuni ko vuravura : ia kau sa kilai kemuni , a ra sa kila ko ira oqo ni kemuni sa talai au mai .
43017026	Ia kau sa vakatakila vei ira na yacamuni , ia kau na vakatakila tiko : me tu vei ira na loloma ko ni a lomani au kina , meu tiko talega kei ira .
43018001	Ni sa vosataka oti na veika oqo ko Jisu , sa lako yani ko koya kei ira na nona tisaipeli ki tai kadua ni soniwai ko Kitironi , a sa dua kina na were , a sa curu kina ko koya , kei ira na nona tisaipeli .
43018002	Ia ko Jutasa , ko koya sa soli koya yani , sa kila na tikina : ni sa lako wasoma kina ko Jisu kei ira na nona tisaipeli .
43018003	Ia ni sa rawata ko Jutasa na mata sotia kei na ovisa eso , maivei ira na bete levu kei ira na Farisi , sa yaco kina , a ra sa kauta eso na tabucagi kei na cina kei nai yaragi ni valu .
43018004	Ia ni sa kila ko Jisu na ka kecega ena yaco vei koya , sa lako yani , ka kaya vei ira , Dou sa vakasaqarai cei ?
43018005	Era sa kaya vua , Ko Jisu na kai Nasareci . Sa kaya vei ira ko Jisu , Koi au . A sa tu vata kei ira ko Jutasa , ko koya sa soli koya yani .
43018006	Ni sa qai kaya vei ira ko koya , Sai au , era sa suka vakanadaku , ka bale sobu ki na qele .
43018007	Sa qai taroga tale ko koya , Dou sa vakasaqarai cei ? A ra sa kaya , Ko Jisu na kai Nasareci .
43018008	Sa kaya ko Jisu , Au sa tukuna oti vei kemudou ni sai au : ia kevaka dou sa vakasaqarai au , laivi ira oqo me ra lako tani :
43018009	me vakayacori kina na vosa sa tukuna ko koya , Au sa sega ni vakayalia e dua vei ira ko a solia mai vei au .
43018010	Sa qai ucuna ko Saimoni Pita nai seleiwau sa tu vua , ka yavita kina na tamata ni bete levu , ka taya laivi na daligana i matau . Na yaca ni tamata ko Maliko .
43018011	Sa qai kaya vei Pita ko Jisu , Daramaka na nomui seleiwau ki na kena taga : a bilo sa solia mai vei au ko Tamaqu , kau na sega beka ni gunuva ?
43018012	Ko ira na matai valu , kei na kena turaga , kei ira na nodra ovisa na kai Jutia , era sa qai tauri Jisu , ka vesuki koya ,
43018013	ka ra sa tubera mada eliu vei Anasa ; ni sa vugo i Kaiafa , ko koya sa bete levu e na yabaki ko ya .
43018014	Ia ko Kaiafa oqo , sai koya ka vakavulici ira na kai Jutia , ni sa yaga me mate e dua na tamata e na vukudra na tamata .
43018015	A rau sa muri Jisu , ko Saimoni Pita ka dua tale na tisaipeli : a sa kilai na tisaipeli ko ya vua na bete levu , a rau sa curu vata kei Jisu ki na vale ni bete levu .
43018016	A sa tu etautuba ko Pita ka voleka ki na katuba . Sa qai curu yani na tisaipeli kadua , ko koya sa kilai vua na bete levu , a sa vosa vua na yalewa sa vakatawa na katuba , a sa vakacurumi Pita .
43018017	Sa qai kaya vei Pita na vada sa vakatawa na katuba , Ko iko beka talega na tisaipeli ni tamata oqo ? Sa kaya ko koya , Oi au e segai .
43018018	A sa tu maikina ko ira sa dauveiqaravi kei ira na ovisa , a ra sa vakawaqa na buka ; ni sa liliwa : a ra sa tatalai ; a sa tu vata kei ira ko Pita , ka tatalai .
43018019	Sa qai tarogi Jisu na bete levu e na vukudra na nona tisaipeli , e na nonai vakavuvuli talega .
43018020	Sa kaya vua ko Jisu , Au a vosa votu ki vuravura ; au a vakavuvuli tikoga e na veivale ni lotu , kei na vale ni soro , era sa daulako kina ko ira kece na kai Jutia ; ia kau sa sega ni kaya vuni e dua na ka .
43018021	A cava ko sa tarogi au kina ? tarogi ira era sa daurogoca , se cava kau a kaya vei ira : raica , era sa kila na ka kau a daukaya .
43018022	Ia ni sa vosa oti vakaoqo ko koya , e dua vei ira na ovisa sa tu voleka , sa sabici Jisu e na ligana , ka kaya , Ko sa vosa vakacava vakaoqo vua na bete levu ?
43018023	Sa kaya vua ko Jisu , Kevaka kau sa vosa vakaca , vakatakila na kena ca : ia kevaka e vinaka , ko sa sabici au e na vuku ni cava ?
43018024	Ia ko Anasa sa talai koya , ni sa vesu tu , vei Kaiafa na bete levu .
43018025	Ia sa tu ko Saimoni Pita , ka tatalai . Era sa qai kaya vua , Ko iko beka talega sa dua vei ira na nona tisaipeli ? Sa cakitaka ko koya , ka kaya , Oi au e segai .
43018026	E dua vei ira na tamata ni bete levu , a weka i koya sa taya laivi na daligana ko Pita , sa kaya , Au a sega beka ni raici kemudrau vata kaya e na were ?
43018027	Sa qai cakitaka tale ko Pita ; a sa tagi sara na toa .
43018028	Era sa qai kauti Jisu tani maivei Kaiafa ki na vale ni veilewai ; a sa mataka caca ; ia ko ira era sa sega ni curu ki na vale ni veilewai , me ra kakua ni vakadukadukalitaki , ka me ra ia na kana vata ni lako-sivia .
43018029	Sa qai curu yani vei ira ko Pailato , ka kaya , A cava na ka ca dou sa beitaka vua na tamata oqo ?
43018030	Era sa vosa ka kaya vua , Kevaka sa sega ni tamata ca ko koya oqo , keitou sa sega ni soli koya yani vei iko .
43018031	Sa qai kaya vei ira ko Pailato , Dou kauti koya , ka lewai koya me vaka na nomudou lawa . O koya era sa kaya kina vua ko ira na kai Jutia , E sega ni tara vei keimami me vakamatea e dua na tamata :
43018032	me vakayacori kina na vosa ka tukuna ko Jisu , ni sa vakatakila nai valavala ni mate ena mate kina .
43018033	Sa qai curu tale ki na vale ni veilewai ko Pailato , ka kacivi Jisu , ka kaya vua , O iko na nodra Tui na kai Jutia , se segai ?
43018034	Sa kaya vua ko Jisu , Ko sa vosataka li na ka oqo vakataki iko , se sa tukuni au vakaoqo vei iko ko ira na tani ?
43018035	Sa kaya ko Pailato , Oi au beka na kai Jutia ? ko ira na kai nomu kei ira na bete levu , era sa soli iko mai vei au : a cava ko a cakava ?
43018036	Sa kaya ko Jisu , Sa sega ni vakavuravura na noqu matanitu : kevaka sa vakavuravura na noqu matanitu , era na qai vala na noqu tamata , meu kakua ni soli yani vei ira na kai Jutia : ia oqo , sa sega ni vu eke na noqu matanitu .
43018037	Sa qai kaya vua ko Pailato , Ko iko bagi na tui ? Sa kaya ko Jisu , Ko sa kaya niu sa tui . A ka oqo kau sa sucu mai kina , ia na ka oqo kau sa lako mai kina ki vuravura oqo , meu dautukuna na ka dina . O koya yadua sa vakabauta na ka dina , sa rogoca na noqu vosa .
43018038	Sa kaya vua ko Pailato , A cava na ka dina ? Ia ni sa vosa oti vakaoqo , sa curu tale yani vei ira na kai Jutia , ka kaya vei ira , Au sa sega ni kunea vua e dua nai valavala ca :
43018039	ia sa dua na nomudoui valavala , meu sereka e dua vei kemudou e na kana vata ni lako-sivia : dou sa vinakata kina , se segai , meu sereka vei kemudou na nodra Tui na kai Jutia ?
43018040	Era sa qai qoqolou tale , ka kaya , Me kakua ga na tamata oqo , ko Parapa ga . Ia na daubutako ko Parapa .
43019001	A sa qai kauti Jisu ko Pailato , ka vakanakuitataka .
43019002	A sa talia e dua nai sala wa-vakavotona ko ira na sotia , ka vakaisalataki koya kina , a ra sa vakasulumi koya e na dua nai sulu lokaloka ,
43019003	ka kaya , Sa loloma , na nodra Tui na kai Jutia ! a ra sa sabici koya e na ligadra .
43019004	Sa qai curu tale yani ko Pailato , ka kaya vei ira , Raica , au sa kauti koya mai vei kemudou , mo dou kila niu sa sega ni kunea e dua nai valavala ca vei koya .
43019005	Sa qai curu yani ko Jisu , sa vakaisala tu e nai sala wa-vakavotona , ka vakaisulu e nai sulu lokaloka . A sa kaya vei ira ko Pailato , Raica na tamata !
43019006	Ni ra sa qai raici koya ko ira na bete levu kei ira na ovisa , era sa qoqolou , ka kaya , Vakota ki na kauveilatai , vakota ki na kauveilatai . Sa kaya vei ira ko Pailato , Dou kauti koya ka vakota ki na kauveilatai : niu sa sega ni kunea vua e dua nai valavala ca .
43019007	Ko ira na kai Jutia era sa kaya vua , Sa dua na neimami vunau , ka sa dodonu e na neimami vunau me mate ko koya , ni sa tukuni koya me Luve ni Kalou .
43019008	Ni sa qai rogoca na vosa oqo ko Pailato , sa levu cake kina na nona rere ;
43019009	a sa curu tale ki na vale ni veilewai , ka kaya vei Jisu , O sa lako maivei ? Ia sa sega ni vosa vua ko Jisu .
43019010	Sa qai kaya vua ko Pailato , O sa sega li ni vosa mai vei au ? ko sa sega beka ni kila niu sa rawata meu vakoti iko ki na kauveilatai , kau sa rawata talega meu sereki iko ?
43019011	Sa kaya ko Jisu , Ko sa sega ni rawata e dua na ka vei au , kevaka sa sega ni soli vei iko maicake : a ka oqo sa levu cake kina na nonai valavala ca sa soli au yani vei iko .
43019012	Sa qai vakatovolea tiko ko Pailato me sereki koya : ia ko ira na kai Jutia , era sa qoqolou , ka kaya , Kevaka ko sa sereki koya oqo , ko sa sega ni totaki Sisa : ko koya yadua sa tukuni koya me tui , sa vosa vakacacataki Sisa .
43019013	Ni sa qai rogoca na vosa oqo ko Pailato , sa kauti Jisu yani , ka tiko sobu e nai tikotiko ni veilewai e na tikina sa vakatokai Na Raravatu , ia e na vosa vaka-Iperiu , ko Kapaca :
43019014	a siga oqo nai Vakarau ki na kana vata ni lako-sivia , ia sa kenai kaono ni aua : a sa kaya vei ira na kai Jutia ko koya , Raica na nomudou Tui !
43019015	A ra sa qoqolou , Kauta tani , kauta tani , vakoti koya ki na kauveilatai . Sa kaya vei ira ko Pailato , Meu vakota li ki na kauveilatai na nomudou Tui ? Ko ira na bete levu era sa kaya , Sa sega na neimami tui , ko Sisa duaduaga .
43019016	Sa qai soli koya yani vei ira ko koya me vakoti ki na kauveilatai . A ra sa kauti Jisu , ka tuberi koya yani .
43019017	A sa colata na nona kauveilatai ko koya , ka lako yani ki na tikina sa vakatokai Na vanua ni qavokavoka , a sa vakatokai e na vosa vaka-Iperiu , ko Kolikoca :
43019018	a ra sa vakoti koya maikina ki na kauveilatai , ka lewe rua vata kaya , e dua vaka , ka dua vaka , kei Jisu e na kedrau maliwa .
43019019	A sa dua nai vakatakilakila sa vola ko Pailato , ka sa toka ecake e na kauveilatai . Sai koya oqo na kenai vola , KO JISU NA KAI NASARECI NA NODRA TUI NA KAI JUTIA .
43019020	A ra sa lewe vuqa na kai Jutia era sa wilika nai vakatakilakila oqo : ni sa voleka ki na koro na tikina sa vakoti kina ki na kauveilatai ko Jisu : a sa volai tu e na vosa vaka-Iperiu , kei na vosa va-Kirisi , kei na vosa vaka-Roma .
43019021	Era sa qai kaya vei Pailato ko ira na nodra bete levu na kai Jutia , Kakua ni vola , A nodra Tui na kai Jutia ; ia ni sa kaya ko koya , Oi au na nodra Tui na kai Jutia .
43019022	Sa kaya ko Pailato , A ka kau sa vola , kau sa vola .
43019023	Ia ko ira na sotia , ni ra sa vakoti Jisu ki na kauveilatai , era sa kauta na nonai sulu , ka wasea vakava , me ra tauyadua na tikina ko ira na sotia ; nai tutuvi talega ; ia ka sa sega ni bau cula na nonai tutuvi , sa tali taucoko mai na tikina ecake ka kauta kira .
43019024	O koya era sa veikayaka kina , Me da kakua ni dresuka , ia me da vakawiri madigi , se na nei cei : me vakayacori kina nai Vola Tabu , o koya sa kaya , Era sa vota na noqui sulu , Ia na noqui tutuvi era vakawiri madigi kina . Ko ira na sotia , era sa kitaka na veika oqo .
43019025	Ia sa tu voleka ki na kauveilatai i Jisu na tinana , kei na taci i tinana , ko Meri na wati i Kilopa , kei Meri na yalewa ni Makitala .
43019026	Ni sa qai raici rau ko Jisu , na tinana , kei na tisaipeli ka tu voleka , ko koya sa lomana ko koya , sa kaya vei tinana , Yalewa , raica na luvemu !
43019027	Sa qai kaya vua na tisaipeli , Raici tinamu ! Ia mai na tiki-ni-siga ko ya sa kauti koya na tisaipeli ko ya ki nona vale .
43019028	Ni sa oti oqo , ka sa kila ko Jisu sa oti na ka kecega , me vakayacori kina nai Vola Tabu , sa kaya , Au sa viagunu .
43019029	Ia ka tu e dua na bilo sa sinai e na wai wiwi ; a ra sa vakasuasuataka e dua na vutovuto e na wai wiwi , ka ciqira ki na dua na taba ni isopi , ka vakauta ki na gusuna .
43019030	Ni sa qai gunuva na wai wiwi ko Jisu , sa kaya , Sa oti : a sa vakacuva na uluna , ka solia yani na yalona .
43019031	Ia ko ira na kai Jutia , era sa masuti Pailato me musuki na yavadratou ka me ratou kau tani , e na vuku ni sa siga Vakarau , me kakua ni rube tu na yagodratou e na kauveilatai e na siga ni vakacecegu , ( ni sa uasivi na siga ni vakacecegu ko ya . )
43019032	Sa qai lako ko ira na sotia , ka musuka na yavana nai kadua , a yavana talega na kenai karua , eratou a vakoti vata kaya ki na kauveilatai .
43019033	Ia ni ratou sa lako mai vei Jisu , ka raica sa mate sara tu , era sa sega ni musuka na yavana :
43019034	ia sa suaka na sarisarina e dua na sotia e na dua na moto , a sa dave sara maikina na dra kei na wai .
43019035	Ia ko koya ka raica sa tukuna , a sa dina na nonai tukutuku : a sa kila ko koya ni sa vosa dina , mo dou vakabauta .
43019036	Ni sa caka na veika oqo , me vakayacori kina nai Vola Tabu , Me kakua ni musuki e dua na suina .
43019037	Ia e dua tale na tiki ni Vola Tabu sa kaya , Era na raici koya era sa suaka .
43019038	Ia ni sa oti na veika oqo , sa masuti Pailato ko Josefa , na kai Arimacea , a tisaipeli i Jisu , ia ka vuni ga ni sa rerevaki ira na kai Jutia , me kauta tani ko koya na yago i Jisu : a sa vakatara ko Pailato . Sa qai lako ko koya , ka kauta tani na yago i Jisu .
43019039	A sa lako talega mai ko Nikotimo , ko koya sa lako eliu vei Jisu e na bogi , a sa kauta mai na mura kei na yasiyasi sa veiwaki vata , e dua na drau na paudi .
43019040	Erau sa qai kauta na yago i Jisu , ka solega vata e nai sole lineni eso kei na ka boi vinaka , me vaka nai valavala ni nodra veibulu na kai Jutia .
43019041	Ia sa dua na were e na tikina sa vakoti kina ki na kauveilatai ko koya ; ka sa dua nai bulubulu vou e na were , sa sega ni bulu kina e dua na tamata .
43019042	Erau sa qai buluti Jisu kina , ni sa nodra siga Vakarau na kai Jutia ; ( ka ni sa voleka nai bulubulu . )
43020001	Ia e nai matai ni siga ni wiki sa lako mai ko Meri na yalewa ni Makitala e na mataka caca , ni sa butobuto tu , ki nai bulubulu , ka raica ni sa kau tani na vatu mai nai bulubulu .
43020002	Sa qai cici ko koya , ka lako yani vei rau , ko Saimoni Pita kei na tisaipeli kadua , ko koya sa lomana ko Jisu , ka kaya vei rau , Era sa kauta tani na Turaga mai nai bulubulu , ia keitou sa sega ni kila na tikina era sa vakotori koya kina .
43020003	Erau sa qai lako yani ko Pita , kei na tisaipeli kadua , a rau sa lako ki nai bulubulu .
43020004	A rau sa cici vata ruarua : a sa sivi Pita na tisaipeli kadua , ka sa liu ki nai bulubulu .
43020005	A sa cuva sobu ko koya , ka sa rai ki loma ; ka raica nai sole lineni sa no : ia ka sega ni curu ko koya .
43020006	Sa qai muri mai ko Saimoni Pita , ka curu ki nai bulubulu , ka raica nai sole lineni sa no ,
43020007	kei nai tavoi sa viviraki e na uluna , ia sa sega ni no vata kei nai sole lineni , sa lobi koto duaduaga e na tikina tani .
43020008	A sa qai curu talega na tisaipeli kadua , ko koya sa liu ki nai bulubulu , a sa raica ko koya , ka vakadinata .
43020009	A rau sa sega ga ni kila nai Vola Tabu , ni sa dodonu me tu cake tale mai na mate ko koya .
43020010	Oi rau na tisaipeli erau sa qai lako tani tale ki nodrau .
43020011	Ia sa tu ko Meri mai nai bulubulu etautuba , ka tagi : ia ni sa tagi tiko , sa cuva sobu ka rai ki loma ni bulubulu :
43020012	a sa raica e le rua na agilose e nai sulu vulavula , a rau sa tiko , e dua ki uluna , ka dua ki yavana , e na tikina ka koto kina na yago i Jisu .
43020013	A rau sa kaya vua , Yalewa , ko sa tagi e na vuku ni cava ? Sa kaya vei rau ko koya , E na vuku ni ra sa kauta tani na noqu Turaga , ia kau sa sega ni kila na tikina era sa vakotori koya kina .
43020014	Ni sa qai vosa vakaoqo , sa vuki vakanadaku , ka raici Jisu ni sa tu , ia sa sega ni kila ni sai Jisu .
43020015	Sa kaya vua ko Jisu , Yalewa , ko sa tagi e na vuku ni cava ? ko cei ko sa vakasaqara ? Sa nanuma ko koya ni sai vakatau-ni-were , a sa kaya vua , Kevaka ko sa kauti koya tani , tukuna saka vei au na tikina ko sa vakotori koya kina , kau na qai laki kauti koya tani .
43020016	Sa kaya vua ko Jisu , I Meri ! Sa vuki ko koya , ka kaya vua , Raponai ! ( a kenai balebale , Vakavuvuli . )
43020017	Sa kaya vua ko Jisu , Kakua ni tarai au ; niu sa bera ni lako cake vei Tamaqu : ia mo lako vei ira na wekaqu , ka kaya vei ira , Au sa lako cake vei koya sa Tamaqu , ka Tamamudou ; vei koya sa noqu Kalou , ka nomudou Kalou .
43020018	Sa lako yani ko Meri na yalewa ni Makitala , ka tukuna vei ira na tisaipeli ni sa raica na Turaga , ka ni sa vosataka vua na veika oqo ko koya .
43020019	E na siga ko ya , e nai matai ni siga ni wiki , ni sa yakavi mai , ka ni sa sogo tu na katuba ni vale era sa soqoni vata kina na tisaipeli , ni ra sa rerevaki ira na kai Jutia , sa curu mai ko Jisu ka tu e na kedra maliwa , ka kaya vei ira , Dou vakacegu .
43020020	Ia ni sa vosa vakaoqo , sa vakaraitaka vei ira na ligana kei na sarisarina . A ra sa qai reki na tisaipeli , ni ra sa raica na Turaga .
43020021	Sa qai kaya tale vei ira ko Jisu , Dou vakacegu : me vaka sa talai au mai ko Tamaqu , au sa talai kemudou vaka talega kina .
43020022	Ia ni sa vosa vakaoqo ko koya , sa ceguvi ira , ka kaya , Me curumi kemudou na Yalo Tabu :
43020023	nai valavala ca ni tamata yadua dou sa bokoca , ena bokoci : nai valavala ca ni tamata yadua dou sa sega ni sereka , ena sega ni sereki .
43020024	A sa dua vei ira na le tinikarua , ko Tomasi , sa vakatokai ko Titimo , sa sega ni tiko vata kei ira ni sa lako mai ko Jisu :
43020025	o koya sa kaya kina vua ko ira na tisaipeli tani , Keitou a raica na Turaga . A sa kaya vei ira ko koya , Kevaka kau na sega ni raica na we ni vako e na ligana , ka daramaka na noqui qaqalo ki na we ni vako , ka daramaka na ligaqu ki na sarisarina , au na sega ni vakadinata .
43020026	Sa qai bogi walu , sa tiko tale e loma ni vale ko ira na nona tisaipeli , ko ira vata kei Tomasi : ka sa curu mai ko Jisu , ni sa sogo tu na katuba , ka tu e na kedra maliwa , ka kaya , Dou vakacegu .
43020027	Sa qai kaya vei Tomasi ko koya , Dodoka mai na nomui qaqalo , ka raica na ligaqu : ia dodoka na ligamu , ka daramaka ki na sarisariqu : ia mo kakua ni vakatitiqa , mo vakadinata ga .
43020028	A sa vosa ko Tomasi , ka kaya vua , Noqu Turaga , ka noqu Kalou !
43020029	Sa kaya vua ko Jisu , Ni ko sa raici au , Tomasi , ko sa vakadinata : sa kalougata ko ira era sa sega ni raica , ka ra sa vakadinata .
43020030	A sa vuqa tale na cakacaka-mana sa cakava dina ko Jisu e na matadra na nona tisaipeli , a ra sa sega ni volai e nai vola oqo :
43020031	ia sa volai oqo , mo dou vakadinata ni sa Karisito ko Jisu , na Luve ni Kalou ; ia mo dou rawata na bula e na yacana , ni dou sa vakabauta .
43021001	Sa oti na veika oqo , sa vakaraitaki koya tale ko Jisu vei iratou na tisaipeli mai na wai mai Taiperia : ia ka vakaraitaki koya vakaoqo :
43021002	Eratou sa tiko vata ko Saimoni Pita , kei Tomasi , sa vakatokai ko Titimo , kei Nacanieli na kai Kena e Kalili , kei rau na luve i Sepete , ka lewe rua tale na nona tisaipeli .
43021003	Sa kaya vei iratou ko Saimoni Pita , Au sa laki qoli . Eratou sa kaya vua , Edatou na lako talega kei iko . Eratou sa lako yani , ka vodoka sara na waqa ; a sa sega ni rawa e dua e na bogi ko ya .
43021004	Ia ni sa qai mataka mai , sa tu mai matasawa ko Jisu ; ia sa sega ni kila ko ira na tisaipeli ni sai Jisu .
43021005	Sa qai kaya vei ira ko Jisu , Ragone , sa tu vei kemudou na kakana , se segai ? Era sa kaya vua , Sa segai .
43021006	A sa kaya vei ira ko koya , Dou viritaka na lawa ki nai matau ni waqa , ka dou na kunea kina . Era sa qai viritaka , a ra sa sega ni yavia rawa , ni sa ka levu sara na ika .
43021007	A ka oqo sa kaya kina vei Pita na tisaipeli ko ya ka lomana ko Jisu , Na Turaga bagi oqo . Ni sa rogoca ko Saimoni Pita ni sai koya na Turaga , sa vakasulumi koya e na nonai curucuru vagonedau , ( ni sa luvawale , ) a sa rika ki wai .
43021008	Ia ko ira na tisaipeli tani , era sa lako e na waqa lailai ; ( ni sa sega ni yawa na vanua , me vaka ga na katu e limasagavulu , ) a ra sa yarataka na lawa sa sinai e na ika .
43021009	Ia ni ra sa qai sobu ki vanua , era sa raica sa tu na qilaiso sa waqa tu , kei na ika sa tu kina , kei na madrai .
43021010	Sa kaya vei ira ko Jisu , Kauta mai eso na ika dou sa qai rawata .
43021011	Sa lako cake ko Saimoni Pita , ka yavia na lawa ki vanua sa sinai e na ika lelevu , e dua na drau ka limasagavulu ka mani tolu ; ia ni sa ka levu vakaoqo , sa sega ni bote kina na lawa .
43021012	Sa kaya vei ira ko Jisu , Dou mai katalau . Ia sa sega e dua vei ira na tisaipeli sa doudou me tarogi koya , O cei koi kemuni ? ni ra sa kila sai koya na Turaga .
43021013	Sa qai lako mai ko Jisu , ka taura na madrai , kei na ika talega , ka solia vei ira .
43021014	Sai koya oqo na kenai katolu ni gauna sa vakaraitaki koya kina ko Jisu vei ira na nona tisaipeli , ni sa tu cake tale mai na mate ko koya .
43021015	Ni ra sa katalau oti , sa kaya vei Saimoni Pita ko Jisu , Saimoni , na luve i Jona , ko sa lomani au vakalevu , ka vakalailai ko iratou oqo , se segai ? Sa kaya vua ko koya , Io , na Turaga ; ko ni sa kila niu sa lomani kemuni . Sa kaya vua ko koya , Vakani ira na noqu lami .
43021016	Sa kaya tale vakarua vei koya , Saimoni , na luve i Jona , ko sa lomani au , se segai ? Sa kaya vua ko koya , Io , na Turaga ; ko ni sa kila niu sa lomani kemuni . Sa kaya vua ko koya , Vakatawana na noqu sipi .
43021017	A sa kaya vakatolu vua , Saimoni , na luve i Jona , ko sa lomani au , se segai ? Sa rarawa na loma i Pita ni sa kaya vakatolu vua ko koya , O sa lomani au , se segai ? A sa kaya vua , Kemuni na Turaga , ko ni sa kila na ka kecega ; ko ni sa kila niu sa lomani kemuni . Sa kaya vua ko Jisu , Vakani ira na noqu sipi .
43021018	E dina , e dina , au sa kaya vei iko , Ni ko a gone , ko a dauvauci iko , ka lako veitalia voli ga : ia ni ko na qase mai , ko na dodoka na ligamu , ka na vauci iko e dua tani , ka kauti iko ki na tikina ko na sega ni vinakata .
43021019	Ia sa vosa vakaoqo ko koya , me vakatakila na mate ena vakarokorokotaka kina na Kalou ko koya . Ia ni sa vosa oti vakaoqo ko koya , sa kaya vua , Muri au .
43021020	Sa qai vuki ko Pita , ka raica na tisaipeli sa lomana ko Jisu , ni sa muri tiko , ko koya ka vakararavi talega ki na lomaserena e nai vakayakavi , ka kaya , Kemuni na Turaga , ko cei ko koya ena soli iko yani ?
43021021	Ni sa raici koya ko Pita , sa kaya vei Jisu , Na Turaga , ena vakaevei ko koya oqo ?
43021022	Sa kaya vua ko Jisu , Kevaka kau sa vinakata me bula tikoga ko koya ka yacova na siga kau na lako tale mai kina , a cava oqo vei iko ? ko iko , mo muri au .
43021023	Sa qai rogo yani vei ira na veiwekani na vosa oqo , ni na sega ni mate na tisaipeli ko ya : ia ka sega ni kaya vua ko Jisu , Ena sega ni mate ko koya : sa kaya ga , Kevaka kau vinakata me bula tikoga ko koya ka yacova na siga kau na lako tale mai kina , a cava oqo vei iko ?
43021024	Sai koya oqo na tisaipeli sa tukuna na veika oqo , ka vola na veika oqo : ia eda sa kila sa dina na nonai tukutuku .
43021025	Sa vuqa talega na ka tani sa cakava ko Jisu , ia kevaka sa volai kecega , au sa vakasama ni na oso ko vuravura e na veivola ena volai . Emeni .
44001001	I Ceofilo , au a vola nai vola eliu , kei na ka kecega sa vakatekivu me cakava ka vakatavuvulitaka ko Jisu ;
44001002	ka yacova na siga sa kau cake kina ko koya , ni sa tauca oti e na Yalo Tabu na nonai vakaro vei ira nai apositolo , ko ira ka digitaka ko koya :
44001003	ka sa vakarairaitaki koya talega vei ira , ka sa levu na kenai vakadinadina , ni sa bula tale mai na nona mate , ka ni sa daurairai vei ira ka bogi vasagavulu , ka vosataka na veika ni matanitu ni Kalou .
44001004	Ia , ni sa soqoni vata kei ira , sa vakarota me ra kakua ni lako tani e Jerusalemi , me ra waraka ga na vosa ni yalayala i Tamana , ko koya , dou a rogoca maivei au :
44001005	e dina ka dauveipapitaiso ko Joni e na wai ; ia sa bogi vica ga , dou na qai papitaisotaki e na Yalo Tabu .
44001006	Ni ra sa qai soqoni vata era sa tarogi koya , ka kaya , Kemuni na Turaga , ko ni na vakayacori ira na Isireli me ra matanitu tale e na gauna oqo , se segai ?
44001007	A sa kaya vei ira ko koya , Sa sega ni nomudou mo dou kila na kena gauna , se na kena yabaki , sa lewa duaduaga kina ko Tamaqu :
44001008	ia dou na rawata na kaukauwa , ni sa lako mai vei kemudou na Yalo Tabu ; dou na qai dautukuni au mai Jerusalemi , kei Jutia taucoko , kei Samaria , ka yacova nai yalayala kei vuravura .
44001009	Ia ni sa tukuna oti na veika oqo ko koya , sa qai kau cake , ni ra sa vakaraica tiko ; a sa dua na o sa tabonaki koya mai na matadra .
44001010	Ia ni ra sa rai matua ki lomalagi , ni sa lako yani ko koya , raica , e le rua na tamata sa tu voleka vei ira erau vakaisulu vulavula ;
44001011	a rau sa kaya , Oi kemudou na kai Kalili , dou sa tu ka rai matua ki lomalagi e na vuku ni cava ? ko Jisu oqo ko koya sa kau tani cake vei kemudou ki lomalagi , ena lako tale mai vakakina me vaka dou sa raici koya ni sa lako ki lomalagi .
44001012	Era sa qai lesu tale ki Jerusalemi mai na ulu-ni-vanua sa vakayacani ki na veiolive , sa voleka ki Jerusalemi me vaka ga na kena yawa sa dau lakovi e na dua na siga ni vakacecegu .
44001013	Ia ni ra sa curu ki loma , era sa cabe ki nai taba loma ni vale ecake , era sa dautiko kina , ko Pita , kei Jemesa , kei Joni , kei Adriu , kei Filipi , kei Tomasi , ko Pacolomiu , kei Maciu , ko Jemesa na luve i Alifio , kei Saimoni e dua vei ira sa vakatokai Na gumatua , kei Jutasa na taci i Jemesa .
44001014	Era sa gumatua kecega ko ira oqo , a ra sa lomavata e na kerekere kei na daumasu , kei iratou talega na yalewa , kei Meri na tina i Jisu , kei iratou na tacina .
44001015	Ia e na gauna ko ya , sa tu cake kina ko Pita e na kedra maliwa na veiwekani ( ni sa wili vata na yacadra era sa le dua beka na drau ka ruasagavulu , ) a sa kaya ,
44001016	Oi kemudou na veiwekani , e dodonu me vakayacori na tiki-ni-Vola Tabu oqo , ka vosataka eliu na Yalo Tabu e na gusu i Tevita , e na vuku i Jutasa , ko koya ka liutaki ira era sa tauri Jisu :
44001017	ni sa wili vata kei keda ko koya , a sa lesi ki na cakacaka oqo . [
44001018	Ia na tamata oqo sa volia e dua na tiki ni vanua e nai voli ni nonai valavala ca ; a sa lutu ka saumakidule kira , a sa kacabote na boto ni ketena , a sa kasabura kecega na nona wawa :
44001019	a sa kilai na ka oqo vei ira kecega sa tiko mai Jerusalemi : a sa vakatokai kina na tiki ni vanua ko ya e na nodra vosa , Akelitama , o koya ko ya , Na vanua ni dra . ]
44001020	Ni sa volai e nai vola ni Same , Me lala didi na nona vale , Ia me kakua na tamata me tiko kina : ia , Me dua tani me taura na nonai tavi .
44001021	O koya sa dodonu kina , me dua mada vei ira na tamata era sa tiko vata kei keda e na gauna kecega sa tiko kina kei keda na Turaga ko Jisu ,
44001022	sa vakatekivu mai na papitaiso i Joni , ka yacova na siga sa kau cake kina vei keda ko koya , me lesi ko koya me tukuna vata kei keda na nona tu cake tale mai na mate .
44001023	A ra sa lesia e lewe rua , ko Josefa sa vakatokai ko Parisapa , a yacana talega ko Jusitu , kei Mataiasa .
44001024	Era sa qai masu , ka kaya , Oi Kemuni na Turaga , ko ni sa kila na yalo ni tamata kecega , mo ni vakatakila mai se ko cei vei rau oqo ko ni sa digitaka ,
44001025	me nonai tavi na cakacaka vakaiapositolo oqo , sa sivo tani maikina ko Jutasa , me lako ki na nona yasana .
44001026	A ra sa qai vakawiri madigi e na vukudrau , a sa bale vei Mataiasa ; a sa wili vata kina ko koya kei ira nai apositolo e le tinikadua .
44002001	Ia ni sa yaco sara na siga ni Penitiko , era sa tiko lomavata ko ira kecega e na dua na tikina .
44002002	Sa qai lako vakasauri mai lomalagi e dua na rorogo , e vaka na cagi vakacevaruru kaukauwa , a sa vakasinaita na vale taucoko era sa tiko kina .
44002003	A sa rairai vei ira na ka e vaka na veiyameyame ni bukawaqa sa dui veisebayaki , a sa tiko yadua vei ira vakaaduaga .
44002004	A ra sa vakasinaiti kecega e na Yalo Tabu , a ra sa vakatekivu me vosataka na vosa tani eso , me vaka sa solia vei ira na Yalo Tabu me ra cavuta .
44002005	A sa tiko mai Jerusalemi na kai Jutia eso , a tamata lotu , mai na veivanua kecega e ruku i lomalagi .
44002006	Ia ni sa rogovaki yani na ka oqo , era sa soqoni vata na lewe vuqa , a ra sa kurabui ni ra sa dui rogoci ira na tamata yadua ni ra sa vosataka na nona vosa .
44002007	A ra sa kidacala kecega ka kurabui , ka kaya vakai ira , Raica , era sa sega li ni kai Kalili ko ira kecega oqo era sa vosa ?
44002008	ia ka vakaevei oqo ni da sa rogoca koi keda kecega , e na noda vosa eda a sucu kaya ? [
44002009	ko ira na kai Paricia , kei Mitia , kei Ilama , kei ira sa tiko mai Mesopotemia , kei Jutia , kei Kapatosia , mai Ponito , kei Esia ,
44002010	mai Firijia , kei Pamifilia , mai Ijipita , kei na yasayasa vaka-Lipea e voleka ki Kirini , kei ira na vulagi mai Roma , ko ira na kai Jutia , kei ira sa vuki ki na lotu vaka Jiu ,
44002011	ko ira na kai Kiriti kei Arepea , ] eda sa rogoci ira ni ra sa tukuna e na noda vosa na nona cakacaka e veivakurabuitaki na Kalou .
44002012	A ra sa kurabui kecega , ka taqaya , ka sa veikayaka vakai ira , A cava nai balebale ni ka oqo ?
44002013	A sa vakalialia ko ira eso tani , ka kaya , Era sa mateni e na waini vou .
44002014	Sa qai tu cake ko Pita , kei ira na le tinikadua , ka sa tabalaka cake na domona , ka tukuna vei ira , Oi kemudou na kai Jutia , kei kemudou kecega sa tiko e Jerusalemi , mo dou kila na ka oqo , ka rogoca na noqu vosa :
44002015	ni ra sa sega ni mateni ko ira oqo , me vaka na ka dou sa nanuma ; ni sa kenai katolu ga ni aua .
44002016	Ia sai koya ga oqo sa tukuna na parofita ko Joeli :
44002017	Sa kaya na Kalou , Ena yaco e na gauna maimuri , Kaâu na sovaraka na Yaloqu kivei ira na tamata kecega : A ra na parofisai kina ko ira na nomudou gonetagane kei ira na nomudou goneyalewa , Ia ena raica na raivotu eso ko ira na nomudou cauravou , Ia ena tadrataka na tadra eso ko ira na nomudou qase :
44002018	Io , vei ira talega na noqu tamata kei na noqu vada , Kaâu na sovaraka na Yaloqu e na gauna ko ya , a ra na parofisai kina :
44002019	Ia kaâu na vakatakila na ka e veivakidacalataki eso mai lomalagi ecake , Kei nai vakatakilakila eso e vuravura era ; A dra , kei na bukawaqa , kei na o kubou :
44002020	Ena vuki na mata-ni-siga me butobuto , Kei na vula me dra , Ena qai yaco emuri na siga i Jiova , Sa levu ka rogo tiko :
44002021	Ia ena yaco , ko koya yadua ena masuta na yaca i Jiova , ena bula .
44002022	Oi kemudou na tamata na Isireli , rogoca na vosa oqo ; Ko Jisu na kai Nasareci , a tamata sa vakadinadinataka vei kemudou na Kalou e na cakacaka-mana , kei na ka e veivakurabuitaki eso , kei nai vakatakilakila eso , sa solia na Kalou kivei koya me cakava e na kemudou maliwa , me vaka dou sa kila :
44002023	ko koya , ni sa soli oti yani vei kemudou , me vaka ka nakita dina na Kalou ka lewa eliu , dou sa taura ka vakota ki na kauveilatai ka vakamatea e na ligadra na tamata ca ;
44002024	ko koya sa vakatura cake na Kalou , ni sa sereka nai vau ni mate ; ni sa sega ni rawa me vauci tikoga kina ko koya .
44002025	Ni sa vosataki koya ko Tevita , ka kaya , Au a raici Jiova tikoga ni sa tu e mataqu , Ni sa tu ko koya e na ligaqu i matau , meâu sega kina ni yavavala ;
44002026	O koya sa reki kina na yaloqu , a sa marau kina na yamequ ; Ena vakacegu talega na lewequ e nai nuinui ;
44002027	Ni kemuni ena sega ni biuta na yaloqu mai etesi , Se biuta na nomu Le dua yalosavasava me vuca mai :
44002028	Ko ni sa vakatakila mai vei au na sala ni bula ; Ko ni na vakasinaiti au e na marau mai na matamuni .
44002029	Oi kemudou na veiwekani , dou vosota meâu doudou niâu sa tukuni Tevita na qase vei kemudou , ni sa mate ko koya ka bulu , ka sa tu ga vei keda na nonai bulubulu ka yacova na siga oqo .
44002030	Ia ni sa parofita ko koya , a sa kila ni sa bubului vua na Kalou , ni na tubu maivua ko ira ena vakatubura maikina ko koya na Karisito , me vaka na lewena , me tiko e na nonai tikotiko vakaturaga :
44002031	ia ni sa kila eliu , sa tukuna na nona tu cake tale mai na mate na Karisito , ni na sega ni biu tu mai etesi , se na vuca mai na lewena .
44002032	Ko Jisu oqo sa vakatura cake na Kalou , ka sai vakadinadina ni ka oqo koi keitou kecega .
44002033	Ia ni sa kau cake e na liga i matau ni Kalou , ka rawata ko koya maivei Tamana na Yalo Tabu ka yalataki , sa qai sovaraka mai na ka oqo , dou sa qai raica ka rogoca .
44002034	Ni sa sega ni lako cake ki lomalagi ko Tevita ; ia sa kaya ko koya , Sa kaya ko Jiova vua na noqu Turaga , Mo tiko e na ligaqu i matau ,
44002035	Meâu vakamalumalumutaki ira mada na nomu meca mei tutu-ni-yavamu .
44002036	O koya oqo , me kila sara kina na mataqali taucoko nei Isireli , ko Jisu oqo , ko koya dou a vakota ki na kauveilatai , sa lesia na Kalou me Turaga ka Karisito talega .
44002037	Ia ni ra sa rogoca , sa laucoka na yalodra , a ra sa kaya vei Pita kei ira nai apositolo sa vo , Oi kemudou na veiwekani , a cava me keimami kitaka ?
44002038	Sa qai kaya vei ira ko Pita , Dou veivutuni , ka papitaisotaki , koi kemudou yadua , e na yaca i Jisu Karisito , me bokoci kina na nomudoui valavala ca , ka dou na rawata na Yalo Tabu mei solisoli .
44002039	Ni sa caka vei kemudou na vosa ni yalayala , vei ira talega na nomudou gone , kei ira vakaaduaga era sa vakayawa , io , vei ira vakaaduaga ena kacivi ira vua na Turaga na noda Kalou .
44002040	Ia sa vuqa tale na vosa sa tukuna ko koya ka vakarota , ka kaya , Dou vakabulai kemudou mai nai tabatamata takelo oqo .
44002041	Ia ko ira sa vakabauta na nona vosa , era sa papitaisotaki : ka sa kenai kuri vei ira sa lotu e na siga ko ya e lewe tolu beka na udolu na tamata .
44002042	A ra sa qarava matua na nodrai vakavuvuli nai apositolo kei na veilomani , kei na dovi madrai , kei na masumasu .
44002043	A sa kani ira kecega na rere ; a sa levu na ka e veivakurabuitaki kei nai vakatakilakila era sa kitaka ko ira nai apositolo .
44002044	Ia ko ira kecega sa vakabauta era sa tiko vata , a ra sa dui solia na nonai yau yadua me ra taukena vata ;
44002045	a ra sa volitaka na nodra vanua kei na nodrai yau , a ra sa vota kivei ira kecega , me vaka na nodra dui dravudravua .
44002046	A ra sa gumatua sara e na lako ki na vale ni soro e na veisiga , a ra sa lomavata , a ra sa dovi madrai e na veivale , a ra sa kania na kedra e na marau kei na yalo dina ,
44002047	ni ra sa vakavinavinaka tiko vua na Kalou , a sa vinakati ira ko ira na tamata vakaaduaga . Ia na Turaga sa vakaikuritaka kivei ira nai soqosoqo lewe ni lotu , e na veisiga , na tamata era sa vakabulai tiko .
44003001	Ia erau sa lako vata ko Pita kei Joni ki na vale ni soro e na aua sa dauia kina na masumasu , e na kenai kaciwa .
44003002	A sa dua na tamata sa lokiloki mai na kete i tinana sa colati voli , ko koya era sa vakadavora e na veisiga e na mata ni katuba ni vale ni soro , sa vakatokai ko Lagilagi , me kere ka-ni-loloma vei ira sa curu ki na vale ni soro ;
44003003	ko koya , ni sa raici Pita kei Joni ni rau sa voleka ni curu ki na vale ni soro , sa kerekere me dua na ka-ni-loloma .
44003004	A rau sa vakaraica matua ko Pita kei Joni , ka kaya , Raici keirau mai .
44003005	A sa vakasami rau ko koya , ni sa nanuma ena rawata maivei rau e dua na ka .
44003006	Sa qai kaya ko Pita , A siliva kei na koula e sega ni tu vei au ; ia na ka ga sa tu vei au kaâu na solia vei iko : E na yaca i Jisu Karisito na kai Nasareci mo tu cake ka lako .
44003007	Sa qai taura na ligana i matau , a sa tubera cake : sa qai vakaukauwataki sara na yavana kei na nona qurulasawa .
44003008	Sa qai rika cake ko koya ka wavu tu , ka lako voli , a sa curu vata kei rau ki na vale ni soro , a sa lako , ka rika , ka vakarokorokotaka na Kalou .
44003009	A sa raici koya ko ira na tamata kecega , ni sa lako voli ka vakarokorokotaka na Kalou :
44003010	a ra sa kila ni sai koya ka dautiko e na mata ni katuba ko Lagilagi , mai na vale ni soro , me kere ka-ni-loloma : a ra sa rere ka kurabui sara e na vuku ni ka sa qai yaco vua .
44003011	Ia ni sa tauri Pita kei Joni na tamata lokiloki sa qai vakabulai , era sa cici vata ko ira kecega na tamata kivei iratou ki na varada sa vakatokai Na nei Solomoni , a ra sa kurabui vakalevu .
44003012	Ia ni sa raica ko Pita , sa kaya vei ira na tamata , Oi kemudou na tamata na Isireli , dou sa kurabui e na ka oqo e na vuku ni cava ? se cava dou sa vakaraici keirau matua kina , me vaka sa neirau kaukauwa se yalododonu , keirau sa kitaki koya kina oqo me lako rawa ?
44003013	A Kalou i Eparaama , kei Aisake , kei Jekope , a nodra Kalou na noda qase , sa vakarokorokotaka na Luvena ko Jisu : ko koya dou a solia yani , ka cakitaka e na mata i Pailato , ni sa lewa ko koya me sereka .
44003014	Ia dou a cakitaki koya na Yalosavasava ka Dodonu , ka masuta me soli vei kemudou e dua na daulaba :
44003015	ka dou a vakamatea na Vu-ni-bula , ko koya sa vakatura cake tale mai na mate na Kalou ; ia keitou sai vakadinadina e na ka oqo .
44003016	Ia na yacana , e na vuku ni sa vakabauti na yacana , sa vakaukauwataki kina ko koya oqo , ko koya dou sa raica ka kila : io , ni sa vakabauti koya , sa soli vua na bula vinaka sara oqo e na matamudou vakaaduaga .
44003017	Ia oqo , koi kemudou na veiwekani , au sa kila ni dou a cakava ni dou sa sega ni kila , me vakataki ira talega na nomudou turaga .
44003018	Ia na veika oqori sa vakatakila eliu na Kalou , e na gusudra kecega na nona parofita , ni na mate na nona Karisito , sa qai vakayacora vakakina ko koya .
44003019	O koya mo dou qai veivutuni ka saumaki mai , me bokoci kina na nomudoui valavala ca , me yaco kina na gauna ni vakacegu mai na mata ni Turaga ;
44003020	ka talai Karisito ko koya , io ko Jisu ka vunautaki eliu vei kemudou :
44003021	ko koya e dodonu me tiko mada ga mai lomalagi , me yaco mada na gauna ena caka tale me vinaka kina na ka kecega , ka vosa kina na Kalou e na gusudra kece na nona parofita yalosavasava , e na gauna makawa .
44003022	Ni sa dina sa kaya ko Mosese , Ena vakatubura cake vei kemudou ko Jiova na nomudou Kalou , maivei ira na wekamudou , e dua na parofita me vakataki au ; ko koya dou na rogoca e na ka vakaaduaga ena vosataka vei kemudou :
44003023	ia ena yaco , a tamata yadua sa na sega ni rogoca na parofita ko ya , ena vakarusai tani maivei ira na tamata .
44003024	Ia ko ira talega na parofita kecega , sa kenai vakatekivu ko Samuela kei ira talega sa tarava , ko ira kecega era sa vosa , era sa tukuna eliu na gauna oqo .
44003025	Oi kemudou sa luvedra na parofita , kei na vosa ni veiyalayalati ka cakava na Kalou vei ira na noda qase , ni sa kaya vei Eparaama , Ena kalougata na veimataqali kecega e vuravura e na vuku ni nomu kawa .
44003026	Sa tala na Luvena ko Jisu na Kalou , ka liu vei kemudou , ni sa vakatura cake , me vakalougatataki kemudou , ni sa saumaki kemudou yadua mai na nomudoui valavala ca .
44004001	Ia ni rau sa vosa tiko vei ira na tamata , sa lako mai vei rau ko ira na bete , kei na turaga ni vale ni soro , kei ira nai tokani i Setoki ,
44004002	ni ra sa cudru ni rau sa vakavulici ira na tamata , ka vunautaka na tu cake tale mai na mate e na vuku i Jisu .
44004003	A ra sa tauri rau , ka biuta ki na vale ni veivesu me mataka mada ; ni sa qai yakavi .
44004004	Ia ka lewe vuqa era sa rogoca na vunau , era sa vakabauta ; ia na kedrai wiliwili na tagane sa le lima beka na udolu .
44004005	Ia ni sa mataka , era sa soqoni vata mai Jerusalemi ko ira na nodra turaga , kei ira na qase , kei ira na vunivola ,
44004006	kei Anasa na bete levu , kei Kaiafa , kei Joni , kei Alekisada , kei ira kecega na mataqali ni bete levu .
44004007	Ia ni ra sa vakaturi rau e na kedra maliwa , era sa taroga , A kaukauwa cava , se na yaca i cei , drau sa cakava kina na ka oqo ?
44004008	Sa qai sinai ko Pita e na Yalo Tabu , a sa kaya vei ira , Oi kemuni na nodra turaga na tamata , kei na nodra qase na Isireli ,
44004009	kevaka keirau sa tarogi e na siga edaidai e na cakacaka vinaka vua na tamata lokiloki , se cava sa qai bula kina ;
44004010	mo ni kila kecega , kei ira kecega na Isireli , ni sa yaca i Jisu Karisito na kai Nasareci , ko koya kemuni a vakota ki na kauveilatai , ko koya sa vakatura cake tale na Kalou mai na mate , io , e na vukuna ga sa tu kina eke ko koya oqo e na matamuni ka sa bula vinaka .
44004011	O koya na vatu kemuni a cata sara koi kemuni na matai ni vale , ko ya sa yaco me kenai vakadei ni yavu e na tutu ni vale .
44004012	A sa sega na bula e na vukuna e dua tani : ni sa sega sara e dua tale na yaca e ruku i lomalagi sa soli kivei ira na tamata , me da bula rawa kina .
44004013	Ia ni ra sa raica na nodrau doudou ko Pita kei Joni , ni ra sa kila talega erau sa sega so ni vuku , se tamata vuli , era sa kurabui kina ; a ra sa qai vakasami rau , ni ratou a dautiko vata kei Jisu .
44004014	Ia ni ra sa raica na tamata ka vakabulai , ni sa wavu tu vata kei rau , era sa sega ni vakatitiqataka rawa .
44004015	Ia ni ra sa vakatalai rau me rau lako tani e na vale ni veibose , era sa qai bose vakai ira ,
44004016	ka kaya , A cava me da kitaka vei rau na tamata oqo ? ni ra sa kila ko ira kecega sa tiko e Jerusalemi , ni sa dua na cakacaka-mana rogo erau sa cakava ; ia eda sa sega ni vakatitiqataka rawa .
44004017	Ia de tukuni vakalevu vei ira na tamata , me da kaya ga , me rau cudruvi sara kevaka erau vakavuvuli tale vua e dua na tamata e na yaca oqo .
44004018	A ra sa kacivi rau , ka vakarota vei rau me rau kakua sara ni vosa se vakatavuvuli e na yaca i Jisu .
44004019	Sa qai vosa ko Pita kei Joni , a rau sa kaya vei ira , Mo ni lewa ga se sa dodonu se segai e na mata ni Kalou me keirau vakarorogo vei kemuni ka kua vua na Kalou :
44004020	ni sa dredre vei keirau me keirau kua ni tukuna na veika keirau a raica ka rogoca .
44004021	Ia ni ra sa sega ni kunea e dua na ka me rau cudruvi kina , era sa vosavakacudrucudruya tale vei rau , a ra sa qai sereki rau me rau lako , e na vukudra na tamata ni ra sa vakarokorokotaka na Kalou ko ira kecega e na vuku ni ka sa qai caka .
44004022	Ni sa vasagavulu ka mani vakacaca na nona yabaki , ko koya na tamata sa caka vua na cakacaka-mana oqo ka bula kina .
44004023	Ia ni rau sa sereki , erau sa lako vei ira na nodraui tokani , ka tukuna na ka kecega era a vosataka vei rau ko ira na bete levu kei ira na qase .
44004024	Ia ni ra sa rogoca , era sa lomavata ka tabalaka cake na domodra vua na Kalou , ka kaya , Kemuni na Turaga , koi kemuni na Kalou , ko ni a buli lomalagi , kei vuravura , kei na waitui , kei na ka kecega sa tu kina :
44004025	e na gusu i Tevita na nomuni tamata ko ni a kaya , Sa daucudru na veimatanitu e na vuku ni cava , Ka sa vakananuma na ka wale ko ira na lewe ni veivanua ?
44004026	Era sa tuvai valu na tui kei vuravura , A ra sa soqoni vata ko ira na turaga Me ra veivala kei Jiova , kei na nona Karisito .
44004027	Ni sa dina era sa soqoni vata e na koro oqo me ra veivala kaya na Luvemuni yalosavasava ko Jisu , ko koya ko ni a lumuta , koi rau ko Eroti kei Ponitio Pailato , kei ira na veimatanitu , kei ira na Isireli ,
44004028	me ra kitaka kecega na ka ko ni a lesia eliu me caka , me vaka na nomuni kaukauwa kei na nomuni naki .
44004029	Ia oqo , Kemuni na Turaga , mo ni raica na nodra vosa vakacudrucudruya , ka solia kivei ira na nomuni talatala , me ra doudou vakalevu ni ra tukuna na nomuni vosa ,
44004030	ni kemuni sa dodoka tiko na ligamuni me ia na veivakabulai , me caka talega nai vakatakilakila eso kei na ka e veivakurabuitaki , e na yaca ni Luvemuni yalosavasava ko Jisu .
44004031	Ia ni ra sa masu oti , sa vakayavalati na vale era sa soqoni vata kina : a ra sa dui vakasinaiti kecega e na Yalo Tabu , a ra sa doudou kina ni ra sa tukuna na vosa ni Kalou .
44004032	Ia ko ira na lewe vuqa era sa vakabauta , era sa lomavata ka yalovata ; a sa sega e dua e kaya me nona duaduaga na ka sa tu vua ; a ra sa taukena vata na nonai yau yadua .
44004033	A sa levu na nodra kaukauwa nai apositolo , ni ra sa tukuna sa tu cake tale mai na mate na Turaga ko Jisu : a sa vinakati vakalevu ko ira kecega .
44004034	Ni sa sega e dua vei ira sa dravudravua ; ko ira kecega sa taukena na vanua se na veivale , era sa volitaka , a ra sa kauta nai voli ni ka era sa volitaka ,
44004035	a ra sa tauca ki na yavadra nai apositolo : a sa votai vei ira kecega me vaka na nodra dui dravudravua .
44004036	Ko Josese talega , ko koya era sa vakatoka ko ira nai apositolo me Panapasa , ( a kenai balebale , A gone ni vakacegu , ) a luve i Livai , a kai Kipiro ,
44004037	ko koya sa taukena e dua na tiki ni vanua , sa volitaka , ka kauta na kenai voli , ka tauca ki na yavadra nai apositolo .
44005001	A sa dua na tamata ko Ananaiasa na yacana , kei Safaira na watina , sa volitaka e dua na vanua ,
44005002	a sa vunia eso na kenai voli , e bau kila talega na watina , a sa kauta eso , ka tauca ki na yavadra nai apositolo .
44005003	A sa kaya ko Pita , Ananaiasa , e vakaevei ni sa vakasinaita na yalomu ko Setani mo lasu kina vua na Yalo Tabu , mo vunia eso nai voli ni vanua ?
44005004	Ni sa tu ga eliu , sa sega li ni nomu ga ? ia ni sa volitaki oti , ko sa sega li ni veitalia ga kina ? e vakaevei ni ko sa vakananuma kina na ka oqo e na lomamu ? ko sa sega ni lasu kivei ira na tamata , ko sa lasu ga vua na Kalou .
44005005	Ia ni sa rogoca na vosa oqo ko Ananaiasa , sa bale sobu , ka ciba : a ra sa rere vakalevu kina ko ira kecega sa rogoca na ka oqo .
44005006	A sa tu cake ko iratou na cauravou , ka solegi koya , ka colata ki tautuba , ka buluta .
44005007	Ia ni sa oti e tolu beka na aua , sa qai curu mai na watina , a sa sega ni kila na ka sa caka .
44005008	A sa kaya vua ko Pita , Tukuna mai vei au se drau sa volitaka na vanua e nai lavo vaka ko ya , se segai ? A sa kaya ko koya , Io , e vaka ga ko ya .
44005009	Sa qai kaya vua ko Pita , E vakaevei ni drau sa lomavata mo drau vakatovolea vakaca na Yalo ni Turaga ? raica , sa tu e katuba na yavadratou eratou sa buluta na watimu , eratou na colati iko talega ki tautuba .
44005010	Sa qai bale sobu sara ki yavana ko koya , ka ciba : a ratou sa curu mai na cauravou , ka kunea ni sa ciba ko koya , a ratou sa colata yani , ka buluta vata kei na watina .
44005011	A ra sa rere vakalevu kina ko ira kece nai soqosoqo lewe ni lotu , kei ira vakaaduaga era sa rogoca na veika oqo .
44005012	A sa caka nai vakatakilakila kei na ka e veivakurabuitaki e vuqa e na ligadra nai apositolo vei ira na tamata ; a ra sa tiko lomavata kecega e na varada nei Solomoni :
44005013	a sa sega e dua vei ira sa vo sa doudou me to vata kei ira ; a sa vakarokorokotaki ira ko ira na tamata :
44005014	a sa vakaikuritaki vakalevu vua na Turaga na tamata eso era vakabauta , era lewe vuqa na tagane kei na yalewa talega ;
44005015	a ra sa kauti ira kina era sa tauvi-mate ki na veigaunisala , a ra sa vakadavora e nai mocemoce lelevu kei nai mocemoce lailai , me vakaruruga eso vei ira na yaloyalo i Pita ni sa lako yani kina .
44005016	Era lewe vuqa talega sa lako mai na veikoro sa vakavolivoliti Jerusalemi , a ra sa kauta mai na tamata eso sa tauvi-mate , kei ira sa vakararawataki ira na yalo velavela eso : a ra sa vakabulai vakaaduaga .
44005017	Sa qai tu cake na bete levu , kei ira kecega era sa dautiko vata kaya , ( ko ira nai tokani i Setoki , ) a ra sa sinai e na cudru ,
44005018	a ra sa tauri iratou nai apositolo , ka biuti iratou ki na vale ni veivesu .
44005019	Ia ni sa qai bogi sa dolava na katuba ni vale ni veivesu e dua na agilose ni Turaga , ka kauti iratou maikina , ka kaya ,
44005020	Dou lako , ka laki tu e na vale ni soro , ka tukuna vei ira na tamata na vosa kecega ni Bula oqo .
44005021	Ia ni ratou sa rogoca , eratou sa curu ki na vale ni soro , ni sa kida na mataka , ka vakatavuvuli . A sa lako mai na bete levu , kei ira era sa dautiko vata kaya , a ra sa vakasoqoni ira vata na mataveilewai , kei ira kecega na nodra qase na luve i Isireli , a ra sa tala eso ki na vale ni veivesu me kauti iratou mai .
44005022	A ratou sa tadu na ovisa , a ratou sa sega ni kunei iratou e na vale ni veivesu ; a ratou sa lesu tale , ka tukuna ,
44005023	ka kaya , Keitou sa kunea dina ni sa sogo vakaukauwa tu na vale ni veivesu , a ra sa tu talega nai vakatawa e na mata ni katuba etautuba ; ia ni keitou sa dolava , e sega e dua keitou sa kunea eloma .
44005024	Ia ni ra sa rogoca na veika oqo na turaga ni vale ni soro kei ira talega na bete turaga , era sa kidroa kina se na tubu beka me vakaevei na ka oqo .
44005025	Sa qai lako mai e dua , ka tukuna vei ira , Raica , ko iratou na tamata dou a biuta ki na vale ni veivesu eratou sa tu e na vale ni soro , ka vakavulici ira na tamata .
44005026	Sa qai lako na turaga kei iratou na ovisa , ka kauti iratou mai , ia eratou sa sega ni cakava vakaukauwa : ni ratou sa rerevaki ira na tamata , de ra vakaviriki iratou e na vatu .
44005027	Ia ni ratou sa kauti iratou mai , eratou sa vakatura e na matadra na mataveilewai : a sa tarogi iratou na bete levu ,
44005028	ka kaya , Keitou a sega beka ni vakarota matua vei kemudou , mo dou kakua ni vakatavuvuli e na yaca oqo , oi ? ka raica , dou sa vakasinaiti Jerusalemi e na nomudoui vakavuvuli , dou sa nakita talega me keitou tarogi e na dra ni tamata oqo .
44005029	Sa qai vosa ko Pita kei iratou nai apositolo , ka kaya , Sa kilikili kei keitou me keitou talairawarawa vua na Kalou , me kakua ga vei ira na tamata .
44005030	A nodra Kalou na noda qase sa vakaturi Jisu cake tale mai , ko koya dou a vakamatea ni dou a vakarubeca e na dua na kau .
44005031	Ko koya sa vakaceceretaka na Kalou e na ligana i matau me Turaga kai Vakabula , me solia kina na veivutuni kivei ira na Isireli , kei na vakabokoci ni valavala ca .
44005032	Keitou sa yaco talega me dauvakadinadina e na veika oqo ; ka sa vaka kina na Yalo Tabu , ko koya sa solia na Kalou vei ira sa talairawarawa vua .
44005033	Ia ni ra sa rogoca , era sa cudru vakalevu , a ra sa bose me ra vakamatei iratou .
44005034	Sa qai tu cake e dua e na kedra maliwa na mataveilewai , a Farisi , ko Kamelieli na yacana , a vu-ni-vunau , sa rogorogo vinaka vei ira na tamata kecega , a sa kaya me kau vakalailai ga ki tuba ko iratou nai apositolo ;
44005035	ka sa qai kaya vei ira , Oi kemudou na tamata na Isireli , dou lewai kemudou vinaka e na vuku ni ka dou sa nanuma mo dou kitaka vei iratou na tamata oqo .
44005036	Ni sa tubu cake eliu ko Cuta , a sa dautukuni koya me ka levu , a ra sa laki to vata kaya na tamata eso , era sa wili vata era sa lewe va beka na drau ; a sa qai vakamatei ko koya oqo ; kei ira kecega , era sa talairawarawa vua , era sa vakasesei , ka oti yani .
44005037	Sa oti oqo sa qai tubu cake ko Jutasa na kai Kalili e na gauna sa volai kina na tamata , a ra sa lewe vuqa sa kauta vakatani ko koya me ra muri koya : sa rusa talega ko koya oqo : kei ira vakaaduaga era sa talairawarawa vua , era sa vakasesei .
44005038	Ia oqo , au sa kaya vei kemudou , Dou kakua soti ni kitaki iratou na tamata oqo , dou laivi iratou ga : ia kevaka e ka mai na tamata nai naki oqo se na cakacaka oqo , ena vakarusai ga :
44005039	ia kevaka e ka mai vua na Kalou , dou sa sega ni vakarusa rawa ; de dou na kunei beka ni dou sa veivala kei na Kalou .
44005040	A ra sa qai yalovata kaya : ia ni ra sa kacivi iratou nai apositolo , ka vakanakuitataka , era sa vakarota matua vei iratou me ratou kakua sara ni vosa e na yaca i Jisu , a ra sa qai sereki iratou me ratou lako .
44005041	Ia ni ratou sa lako tani e matadra na mataveilewai , eratou sa reki ni ratou sa yaga me ratou vakacacani e na vuku ni yacana .
44005042	Ia e na veisiga kecega e na vale ni soro , kei na veivale kecega , era sa sega ni mudu ni vakatavuvuli ka vunautaki Jisu ni sai koya na Karisito .
44006001	Ia e na gauna ko ya , ni sa lewe vuqa era sa lotu , era sa didi ko ira na vulagi ni veimatanitu tani vei ira na Iperiu , ni sa sega ni nanumi ko ira na nodra yada e na veivota ni yau e na veisiga .
44006002	Sa qai vakasoqoni ira vata na lewe vuqa sa lotu ko ira na le tinikarua , ka kaya , Sa sega ni dodonu me keitou biuta na vosa ni Kalou , ka qarava na tepeli .
44006003	O koya , koi kemudou na veiwekani , mo dou qai qara vei kemudou e lewe vitu na tamata sa rogorogo vinaka , eratou sinai e na Yalo Tabu kei na vuku , me keitou lesi iratou ki na cakacaka oqo .
44006004	Ia koi keitou , keitou na gumatua sara e na masu , kei na vunautaka na vosa .
44006005	A sa vinaka vei ira kecega na lewe vuqa na vosa oqo : a ra sa digitaki Sitiveni , e dua na tamata sa sinai e na vakabauta kei na Yalo Tabu , kei Filipi , kei Pirokoro , kei Nikanori , kei Taimoni , kei Parimina , kei Nikola , a tamata lotu vaka-Jiu mai Anitioki :
44006006	a ra sa vakaturi iratou e na matadra nai apositolo : ia ni ra sa masu oti , era sa tabaki iratou e na ligadra .
44006007	A sa gumatua na vosa ni Kalou ; a sa vakalevutaki sara na kedrai wiliwili era sa lotu mai Jerusalemi ; a sa lewe vuqa talega na bete era sa talairawarawa ki na vakabauta .
44006008	A sa sinai e na vakabauta kei na kaukauwa ko Sitiveni , a sa kitaka eso na ka e veivakurabuitaki kei na cakacaka-mana levu e na kedra maliwa na tamata .
44006009	Ia sa tu cake eso mai na nodra vale ni lotu , a yacadra Ko ira na Sereki , kei na kai Kirini eso , kei na kai Alekisadria eso , kei ira eso mai Silisia , kei Esia , a ra sa veileti kei Sitiveni ,
44006010	A ra sa sega ni qarava rawa na nona vuku kei na Yalo sa vosa kina ko koya .
44006011	A ra sa qai kauta lo mai na tamata eso , era sa kaya , Keitou sa rogoci koya oqo ni sa vosavakacacataki Mosese kei na Kalou .
44006012	A ra sa vakauqeti ira na tamata , kei ira na qase , kei ira na vunivola , a ra sa lako vakaukauwa vua , ka taura , a ra sa kauta vei ira na mataveilewai ,
44006013	a ra sa kacivi ira na dauveibeitaki vakailasu , ka ratou sa kaya , Sa sega ni mudu na tamata oqo ni sa vosavakacacataka na tikina tabu oqo , kei na vunau .
44006014	Ni keitou a rogoca ni sa kaya , Ena vakarusa na tikina oqo ko Jisu oqo na kai Nasareci , ka na vukica sara nai valavala sa solia vei keda ko Mosese .
44006015	Ia ko ira kecega sa tiko e na vale ni veilewai , ni ra sa vakaraica matua , era sa raica na matana ni sa tautauvata kei na mata ni agilose .
44007001	Sa qai kaya na bete levu , Sa vaka ko ya na veika oqo , se segai ?
44007002	Sa qai kaya ko koya , Oi kemudou na mataveiwekani , kei na qase , dou vakarorogo mada : A Kalou vakaiukuuku sa rairai eliu vua na noda qase ko Eparaama , ni sa tiko mai Mesopotemia , sa tiko emuri mai Karana ,
44007003	a sa kaya vua , Lako tani e na nomu vanua , ka maivei ira na wekamu , ka lako ki na vanua kaâu na vakatakila vei iko .
44007004	Sa qai lako tani ko koya mai na vanua ko Kalitia , a sa laki tiko ki Arana : ka ni sa mate ko tamana sa tuberi koya tani maikina na Kalou , ka sa vakatikora e na vanua oqo , dou sa qai tiko kina .
44007005	A sa sega ni solia kina vua ko koya e dua na tikina me taukena , e segai me butuka e na yavana : a sa yalayala ga vua me solia vei koya me taukena , vei ira talega na nona kawa , ka ni sa sega e dua na luvena .
44007006	A sa kaya vakaoqo na Kalou : Ni ra na tiko na vulagi na nona kawa e na vanua sa sega ni nodra ; ka ra na vakabobulataki ira , ka vakararawataki ira , ka va na drau na yabaki .
44007007	A sa kaya na Kalou , Na matanitu era na bobula kina , au na lewa ; ka oti , era na qai lako tani mai , ka qaravi au e na vanua oqo .
44007008	A sa solia vei koya na veiyalayalati ni veicili ; a sa tama i Aisake ko koya , a sa bogi walu sa qai ciliva ko koya ; a sa tama i Jekope ko Aisake ; a sa tamadra na qase e le tinikarua ko Jekope .
44007009	Ia ni ra sa vuvutaki Josefa ko ira na qase oqori , era sa volitaka ki Ijipita : ia sa tiko vata kaya na Kalou ,
44007010	a sa vakabulai koya mai na nona rarawa kecega , ka solia vua me vinaka ka vuku e na mata i Fero na tui Ijipita ; a sa lesia ko koya me kovana me lewai Ijipita kei ira kecega na nona lewe ni vale .
44007011	Sa qai yaco na dausiga kei na rarawa levu ki na vanua taucoko ko Ijipita kei Kenani , a ra sa sega ni kune kakana ko ira na noda qase .
44007012	Ia ni sa rogoca ko Jekope sa tu mai Ijipita na sila , sa qai talai ira vakadua kina na noda qase .
44007013	Ia e na kena lako vakarua sa vakatakilai koya ko Josefa vei ira na tuakana ; a sa vakatakilai na mataqali i Josefa kivei Fero .
44007014	Sa qai talaki ko Josefa me lakovi ko Jekope na tamana , kei ira kece talega na nona mataqali , era sa lewe vitusagavulu ka lima .
44007015	A sa lako sobu ki Ijipita ko Jekope , a sa mate , ko koya kei ira na noda qase ,
44007016	a ra sa kau ki Sikemi , a ra sa buluti e nai bulubulu ka volia ko Eparaama e na tiki ni siliva eso vei ira na luve i Emori mai Sikemi .
44007017	Ia ni sa voleka na gauna me vakayacori kina na vosa ni yalayala , ka bubului kina na Kalou vei Eparaama , era sa qai tubu ko ira na tamata me ra lewe levu mai Ijipita ,
44007018	ka yacova na gauna sa buli kina e dua tani na tui , sa sega ni kilai Josefa .
44007019	Sa lawakitaki ira na wekada ko koya oqo , ka sa vakacacani ira na noda qase , me ra sa biuti ira kina na nodra gone ki tautuba , me ra kakua ni bula .
44007020	A sa sucu ko Mosese e na gauna ko ya , a sa mata vinaka sara , ka sa susugi vula tolu e na vale nei tamana :
44007021	ia ni sa biu ki tautuba ko koya , sa keveta mai na luve i Fero ka yalewa , a sa susuga me luvena .
44007022	A sa vakavulici ko Mosese e na nodra vuku kecega na kai Ijipita , a sa kaukauwa e na nona vosa kei na cakacaka .
44007023	Ia ni sa vasagavulu na nona yabaki , sa qai tubu e na lomana me via laki raici ira na wekana na luve i Isireli .
44007024	Ia ni sa raica e dua vei ira sa vakacacani , sa totaka , a sa cudruvaki koya sa vakararawataki , ka sa yavita na kai Ijipita :
44007025	ka sa nanuma ko koya era na kila na wekana ni sa ligana ena vakabulai ira kina na Kalou : ka ra sa sega ga ni kila .
44007026	Ia e na mataka sa rairai ko koya ki na lewe rua erau sa veivala , a sa via vakaveivinakatitaki rau tale , a sa kaya , Oi kemudrau na turaga , drau sa veiwekani ga ; a cava drau sa veivakacacani kemudrau kina ?
44007027	Ia sa biligi koya tani ko koya sa vakacacana na wekana , ka kaya , Ko cei sa lesi iko mo turaga mo mai lewai keimami ?
44007028	ko sa via vakamatei au beka , me vaka ko a vakamatea na kai Ijipita e na noa ?
44007029	Sa qai dro ko Mosese e na vuku ni vosa ko ya , a sa laki vulagi tiko e na vanua ko Mitiani , a sa mani sucu kina e le rua na luvena-tagane .
44007030	Ia ni sa oti e vasagavulu na yabaki , sa qai rairai vei koya mai veikau e dua na agilose ni Turaga , e na ulu-ni-vanua ko Saineai , e na yameyame ni buka e na dua na kau .
44007031	Ia ni sa raica ko Mosese , sa kidacalataka na ka sa raica : ia ni sa torova me vakaraica , sa yaco mai vua na vosa ni Turaga ,
44007032	Oi au na nodra Kalou na nomu qase , na Kalou i Eparaama , kei na Kalou i Aisake , kei na Kalou i Jekope . A sa sautaninini ko Mosese , ka sa rere ni vakaraica .
44007033	Sa qai kaya vei koya na Turaga , Luvata tani na nomui vava mai na yavamu : ni sa qele tabu na tikina ko sa tu kina .
44007034	Au a raica dina sara na nodra rarawa na noqu tamata era sa tiko mai Ijipita , ia kaâu a rogoca na nodra vutugu ; ia kaâu sa lako sobu mai meâu vakabulai ira ; ia oqo , mo ia , au na talai iko ki Ijipita .
44007035	Ko Mosese oqo ko koya era sa cata , ka kaya , Ko cei sa lesi iko mo turaga ka mo lewa ? ko koya ga oqo ka tala na Kalou me turaga kai vakabula e na ligana na agilose sa rairai mai vua e na kau .
44007036	Sa kauti ira yani ko koya , ni sa kitaka oti eso na ka e veivakidacalataki kei nai vakatakilakila e na vanua ko Ijipita , kei na waitui damudamu , kei na veikau , ka yabaki vasagavulu .
44007037	Ko Mosese oqo sai koya ka kaya vei ira na luve i Isireli , Ena vakatubura kivei kemudou ko Jiova na nomudou Kalou , maivei ira na wekamudou , e dua na parofita me vakataki au .
44007038	Ko koya oqo , sa tiko kei ira nai soqosoqo lewe ni soro e na veikau , kei na agilose sa vosa vua e na ulu-ni-vanua ko Saineai , kei ira na noda qase : a sa rawata ko koya na vunau bula me solia vei keda :
44007039	era sa bese ni talairawarawa vua ko ira na noda qase , a ra sa biligi koya tani vei ira , a sa suka tale na yalodra ki Ijipita ,
44007040	a ra sa kaya vei Eroni , Cakava eso na noda kalou me ra liutaki keda : ko Mosese oqo , ko koya ka kauti keda mai na vanua ko Ijipita , eda sa sega ni kila se cava beka sa yaco vua .
44007041	A ra cakava e dua na luve ni pulumokau e na gauna ko ya , a ra sa vakacabora nai soro ki na matakau , a ra sa rekitaka na cakacaka ni ligadra .
44007042	Sa qai vuki tani na Kalou , ka sa biuti ira tu me ra qarava na veikalokalo ni lomalagi ; me vaka na ka sa volai e na nodrai vola na parofita , Oi kemudou na mataqali nei Isireli , dou a vakacabora vei au na manumanu sa vakamatei , kei nai madrali , E na veikau ka yabaki vasagavulu , se segai ?
44007043	Io , dou a colata na vale nei Moloke , Kei na kalokalo ni nomudou kalou ko Remifani , A matakau dou a cakava mo dou soro kina : Ia kaâu na kauti kemudou yani me sivi ko Papiloni .
44007044	Sa tu ga vei ira na noda qase e na veikau na vale ni Kalou sa tu kina na vunau , me vaka sa vosa kina ko koya , ni sa kaya vei Mosese , me cakava me vaka na kenai vakatakarakara sa raica :
44007045	o koya talega era sa taura emuri na noda qase , era sa qai kauta mai ko ira kei Josua ki na nodra vanua na veimatanitu , ko ira sa vakaseva tani na Kalou e na matadra na noda qase , ka yacova na gauna i Tevita ;
44007046	ko koya sa kune loloma mai vua na Kalou , a sa kerea me nonai tavi e dua na vale me nei koya na Kalou i Jekope .
44007047	Ia ko Solomoni ga sa tara na vale me nona .
44007048	Ia sa sega ni tiko ko Koya sa cecere sara e na vale sa caka e na liga ; me vaka na vosa ni parofita ,
44007049	A noqui tikotiko-vakaturaga ko lomalagi , Kei nai tutu-ni-yavaqu ko vuravura : A vale cava dou na tara me noqu ? sa taroga ko Jiova : Se na tikina cava me na noqui vakavakacegu ?
44007050	Sa sega li ni cakava na ka kecega oqori na ligaqu ?
44007051	Oi kemudou na yalokaukauwa , ka sega ni cili na yalomudou , kei na daligamudou , dou sa dauvorata tikoga na Yalo Tabu ; ia koi kemudou dou sa kitaka me vakataki ira na nomudou qase .
44007052	Ko cei vei ira na parofita sa ra sega ni vakacacana ko ira na nomudou qase ? a ra sa vakamatei ira era a tukuna eliu ni na lako mai ko koya na Yalododonu ; ko koya dou sa qai solia yani ka vakamatea :
44007053	ia sa soli vei kemudou na vunau ni sa tukuna eso na agilose , ia dou a sega ga ni vakabauta .
44007054	Ia ni ra sa rogoca na veika oqo , sa laucoka na yalodra , a ra sa vakasequruquru bati vua .
44007055	Ia ko koya ni sa sinai e na Yalo Tabu , sa rai matua ki lomalagi , a sa raica nai ukuuku ni Kalou , kei Jisu ni sa tu e na liga i matau ni Kalou ,
44007056	a sa kaya , Raica , au sa qai kunea sa wase rua na lomalagi , ka sa wavu tu na Luve ni tamata e na liga i matau ni Kalou .
44007057	Era sa qai qoqolou e na domo levu , ka tabonaka na qara ni daligadra , ka cici vakaukauwa vua ni ra sa lomavata ,
44007058	a ra sa biuta ki nai bili ni koro , ka vakavirika e na vatu , ia ko ira era sa beitaka , era sa kotora sobu na nodrai sulu ki na yavana e dua na cauravou , a yacana ko Saula .
44007059	A ra sa vakaviriki Sitiveni e na vatu , ni sa masu tiko , ka kaya , Kemuni na Turaga Jisu , taura na yaloqu .
44007060	A sa tekiduru sobu ko koya , a sa kaci e na domo levu , Kemuni na Turaga , kakua ni cudruvi ira e nai valavala ca oqo . Ia ni sa vosa oti vakaoqo , sa qai moce .
44008001	A sa vinakata na nona mate ko Saula . Ia e na gauna ko ya era sa vakacacani vakalevu kina nai soqosoqo lewe ni soro era sa tiko mai Jerusalemi ; a ra sa veiseyaki kina ki na veiyasana i Jutia kei Samaria , ko ira ga nai apositolo e segai .
44008002	A ra sa buluti Sitiveni eso na tamata daulotu , a ra sa cakava na somate levu e na vukuna .
44008003	Ia ko Saula , sa vakacacani ira vakalevu nai soqosoqo lewe ni soro , ni sa curu ki na veivale kecega , ka yarataki ira na tagane kei ira na yalewa , ka biuta ki na vale ni veivesu .
44008004	Ia ko ira era sa veiseyaki , era sa lako ki na veiyasana kecega ka vunautaka na vosa .
44008005	Sa qai lako sobu ko Filipi ki na koro ko Samaria , a sa vunautaki Karisito kivei ira .
44008006	Ia ko ira na tamata era sa lomavata me ra vakarogoca na ka sa tukuna ko Filipi , ni ra sa rogoca ka raica na veika-mana sa kitaka ko koya .
44008007	Ni sa lako tani maivei ira na lewe levu eso na yalo velavela sa curumi ira , ni ra sa qoqolou tiko e na domo levu ; kei ira talega era lewe vuqa sa tauvi ira na mate sautaninini , kei na lokiloki , era sa vakabulai .
44008008	A sa levu kina na marau e na koro ko ya .
44008009	A sa dua na tamata , ko Saimoni na yacana , sa daucakai sausau makawa e na koro ko ya , a sa vakidacalataki ira vakalevu kina na kai Samaria , ni sa dautukuni koya ni sa dua ka uasivi sara :
44008010	a ra sa vakarogoci koya ko ira kecega , ko ira e lalai kei ira e lelevu , a ra sa kaya , O koya oqo na kaukauwa levu ni Kalou .
44008011	A ra sa vakarogoci koya , ni sa vakidacalataki ira vakadede ko koya e na nonai sausau .
44008012	Ia ni ra sa vakadinati Filipi ni sa vunautaka na veika ni matanitu ni Kalou , kei na yaca i Jisu Karisito , era sa qai papitaisotaki , ko ira na tagane kei ira na yalewa .
44008013	Sa qai vakadinata talega ko Saimoni ; ia ni sa papitaisotaki oti , erau sa dautiko vata kei Filipi ; a sa kidacala ko koya , ni sa raica nai vakatakilakila kei na cakacakamana levu sa caka tiko .
44008014	Ni ra sa qai rogoca ko ira nai apositolo era sa tiko mai Jerusalemi , era sa vakadinata na vosa ni Kalou ko ira na kai Samaria , era sa talai Pita kei Joni vei ira :
44008015	ia koi rau , ni rau sa lako sobu , erau sa masulaki ira , me ra rawata na Yalo Tabu ;
44008016	ni sa sega ni yaco vua e dua vei ira ko koya : era sa papitaisotaki walega e na yaca ni Turaga ko Jisu .
44008017	A rau sa tabaki ira e na ligadrau , a sa yaco kina kivei ira na Yalo Tabu .
44008018	Ia ni sa raica ko Saimoni sa soli na Yalo Tabu e na veitabaki ni ligadrau nai apositolo , sa qai via solia vei rau nai lavo ,
44008019	ka kaya , Solia talega mai vei au na kaukauwa oqo , me yaco kina na Yalo Tabu vei ira yadua kaâu na tabaka e na ligaqu .
44008020	A sa kaya vua ko Pita , Mo drau rusa vata kei na nomu siliva , e na vuku ni ko sa nanuma sa voli rawa nai solisoli ni Kalou e nai lavo .
44008021	Sa sega na nomu tikina se nomui votavota e na ka oqo , ni sa sega ni dodonu na yalomu e na mata ni Kalou .
44008022	O koya oqo mo qai veivutunitaka na nomui valavala ca oqo , ka masu vua na Kalou , de sa rawa beka mo sega ni cudruvi e na nanuma ni yalomu .
44008023	Niâu sa kunea ko sa tu ga e na ka gaga sara , ka ko sa vesuki e nai valavala ca .
44008024	Sa qai vosa ko Saimoni , ka kaya , Drau masulaki au vua na Turaga , me kakua ni yaco vei au e dua na ka drau sa vosa kina .
44008025	Ia koi rau , ni rau sa tukuna oti ka vunautaka na vosa ni Turaga , erau sa lesu tale ki Jerusalemi , ka rau sa vunautaka nai tukutuku-vinaka e na veikoro lalai e vuqa mai Samaria .
44008026	A sa vosa vei Filipi e dua na agilose ni Turaga , ka kaya , Mo ia ka lako vaka ki na mata ni ceva , e na sala sa lako mai Jerusalemi vaka ki Kesa , ko ya e veikau .
44008027	Sa qai ia ko koya ka lako : ka raica , e dua na kai Iciopea , a matanivanua , a tamata levu i Kadasi na nodra ranadi na kai Iciopea , a sa nona dauniyau ko koya , sa lako ki Jerusalemi me soro ,
44008028	ka sa lesu tu , ka sa wilika nai vola i Aisea na parofita , ni sa tiko e na nona qiqi-ni-turaga .
44008029	Sa qai kaya vei Filipi na Yalo Tabu , Lako voleka , mo drau laâki tiko kaya e na qiqi-ni-turaga ko ya .
44008030	Sa qai cici yani ko Filipi , a sa rogoci koya ni sa wilika nai vola i Aisea na parofita ; a sa kaya , O sa kila na ka ko sa wilika , se segai ?
44008031	A sa kaya ko koya , Au sa rawata vakaevei , kevaka sa sega e dua me tuberi au ? A sa masuti Filipi me cabe cake me rau tiko kaya .
44008032	Oqo na tiki ni Vola Tabu sa wilika ko koya , Sa tuberi ko koya me vaka na sipi me vakamatei ; Ia me vaka na lami sa galu e na mata i koya sa kotiva , Sa vakakina ko koya , ni sa sega ni vosa .
44008033	Ni sa malumalumu tiko ko koya , sa sega ni lewai vakadodonu : Ia ko cei ena tukuna na nonai tubutubu ? Ni sa kau tani e vuravura na nona bula .
44008034	Sa qai vosa vei Filipi na matanivanua , ka kaya , Au tarogi iko mada , se sa vosataki cei na parofita e na vosa oqo : ko koya ga , se dua tani ?
44008035	Sa qai dalaga ko Filipi , ka sa vakatekivu e na tiki ni Vola Tabu ko ya , a sa vunautaki Jisu vua .
44008036	Ia ni rau sa lako tu e na sala , erau sa yaco ki na dua na wai : a sa kaya na matanivanua , Raica , sa tu na wai ; a cava sa tarovi au meâu kua ni papitaisotaki ?
44008037	A sa kaya ko Filipi , Kevaka ko sa vakadinata e na yalomu taucoko , sa tara ga . A sa vosa ko koya , ka kaya , Au sa vakadinata ni sa Luve ni Kalou ko Jisu Karisito .
44008038	Sa qai kaya ko koya me tu vakadua mada na qiqi-ni-turaga : a rau sa lako sobu ruarua ki na wai , ko Filipi kei na matanivanua , a sa papitaisotaki koya .
44008039	Ia ni rau sa cabe cake mai na wai , sa kauti Filipi tani na Yalo ni Turaga , a sa sega ni raica tale na matanivanua : a sa lako e nona sala ko koya ka reki tiko .
44008040	A sa kune ko Filipi mai Asoto : a sa lakova na veikoro kecega ka vunautaka nai tukutuku vinaka , a sa yaco sara ki Sisaria .
44009001	Ia ko Saula sa cavuta tiko na vosa vakacudrucudruya kei na veivakamatei vei ira sa lotu vua na Turaga , ka sa lako vua na bete levu ,
44009002	ka sa taroga vua nai vola ki Tamasiko ki na veivale ni lotu , kevaka e kunea ko koya eso era sa muria nai valavala ko ya , se ra tagane se ra yalewa , me vesuka ka kauta ki Jerusalemi .
44009003	Ia ni sa lako tu , sa yaco voleka ki Tamasiko ; a sa cila vakavolivoliti koya vakasauri e dua na rarama mai lomalagi :
44009004	a sa bale sobu ki na qele , ka sa rogoca e dua na domo sa kaya vua , I Saula , i Saula , ko sa vakacacani au e na vuku ni cava ?
44009005	A sa kaya ko koya , O cei ko iko , na Turaga ? A sa kaya ko koya , Oi au ko Jisu , ko koya ko sa vakacacana .
44009006	A sa sautaninini ko koya ka kidacala , ka kaya , Kemuni na Turaga , a cava ko ni sa vinakata meâu cakava ? A sa kaya vei koya na Turaga , Cavu tu , ka lako ki na koro , ka na tukuni vei iko na ka e dodonu mo cakava .
44009007	Ia ko ira na tamata sa lako vata kaya era sa tu ka vagagalu ga ; era sa rogoca ga na domo , a ra sa sega ni raica e dua .
44009008	A sa tu cake mai na soso ko Saula ; ia ni sa cereka na matana , sa sega ni raica e dua na ka : a ra sa tuberi koya , ka kauta ki Tamasiko .
44009009	A sa bogi tolu ka sega ni rai rawa , ka sa sega ni kana se gunu .
44009010	A sa dua na tisaipeli mai Tamasiko , ko Ananaiasa na yacana ; a sa kaya vei koya na Turaga e na raivotu , I Ananaiasa . A sa kaya ko koya , Raica , koi au , Turaga .
44009011	A sa kaya vei koya na Turaga , Mo cavu tu ka lako ki na salatu , ka yacana ko Dodonu , ka taroga na kai Tarisu , ko Saula na yacana , ki na vale i Jutasa ; ia raica , sa masu ko koya ;
44009012	ka sa kunea e na raivotu e dua na tamata , ko Ananaiasa na yacana , sa curu mai , ka tabaka e na ligana , me rai rawa ko koya .
44009013	Sa qai kaya ko Ananaiasa , Kemuni na Turaga , era sa lewe vuqa kaâu sa rogoca kina nai tukutuku ni tamata oqo , na levu ni ca sa kitaka vei ira na nomuni tamata yalosavasava mai Jerusalemi :
44009014	eke talega sa lesia ko ira na bete levu me vesuki ira kecega sa masuta na yacamuni .
44009015	A sa kaya vei koya na Turaga , Mo lako ga ; ko koya oqo na tamata digitaki vei au , me kauta na yacaqu ki na matadra na veimatanitu tani , kei ira na tui eso , kei ira na luve i Isireli :
44009016	ni kaâu na vakatakila vua na levu ni ka ena vosota e na vuku ni yacaqu .
44009017	A sa lako ko Ananaiasa , ka curu ki na vale , a sa tabaki koya e na ligana , ka kaya , Na wekaqu Saula , na Turaga ko Jisu , ko koya ka rairai vei iko e na gau-ni-sala ko a lako mai kina , sa talai au mai , mo rai rawa , ka mo vakasinaiti talega e na Yalo Tabu .
44009018	A sa lutu vakasauri mai na matana na ka e vaka na vari ni ika : a sa rai rawa sara ko koya ; a sa tu cake , ka sa papitaisotaki .
44009019	Ia ni sa kana oti , sa kaukauwa mai . A sa tiko ko Saula bogi vica ga kei ira sa lotu mai Tamasiko .
44009020	A sa vunautaka sara e na veivale ni lotu , ni sa Luve ni Kalou na Karisito .
44009021	A ra sa kurabui kecega era sa rogoca , a ra sa kaya , Sai koya beka oqo se segai ka vakacacani ira mai Jerusalemi era sa masuta na yaca oqo , a sa lako talega mai kike me kitaka vakakina , me kauti ira ka vesu tu vei ira na bete levu ?
44009022	A sa kaukauwa cake mai ko Saula , a sa vakataqayataki ira na Jiu era sa tiko mai Tamasiko , ni sa vakadinadina sara ni sa Karisito ko koya oqo .
44009023	A sa oti mada na veisiga e vuqa , sa qai bosea ko ira na Jiu me ra vakamatea :
44009024	a sa kila ko Saula na nodra buki vere . A ra sa vakatawa na veimatamata-ni-koro e na siga kei na bogi me ra vakamatea .
44009025	Sa qai kauti koya e na bogi ko ira na nona tisaipeli , ka tukuca sobu e na dua na sova ki daku ni bai .
44009026	Ia ni sa yaco ki Jerusalemi ko Saula , sa via laâki tiko vata kei ira sa lotu : a ra sa rerevaka kecega , ka sa sega ni vakadinata ni sa lotu ko koya .
44009027	Sa qai kauti koya ko Panapasa , ka kauta vei ira nai apositolo , ka sa tukuna vei ira na nona raica na Turaga e na gau-ni-sala , ko koya sa vosa talega vua , kei na nona vunau doudou mai Tamasiko e na yaca i Jisu .
44009028	A sa tiko vata ka lako voli kei ira ko koya mai Jerusalemi :
44009029	a sa vosa doudou e na yaca ni Turaga ko Jisu ; ka sa vosa ka veileti kei ira ka vulagi mai na veimatanitu tani ; a ra sa segata me ra vakamatei koya .
44009030	Ia ni sa kila ko ira na veiwekani , era sa kauti koya ki Sisaria , a ra sa qai vakatala ki Tarisu .
44009031	Sa qai cegu nai soqosoqo lewe ni lotu mai Jutia taucoko kei Kalili kei Samaria , a ra sa vakatataki cake ; ka sa dau nodrai valavala me ra rerevaka na Turaga , ka sa vakacegui ira na Yalo Tabu , ka ra sa tubu kina me ra lewe vuqa .
44009032	Ia ni sa lakova na veiyasana kecega ko Pita , sa lako sobu talega vei ira na tamata lotu era sa tiko mai Lita .
44009033	A sa kunea kina e dua na tamata ko Inia na yacana , sa davo ga e nai mocemoce ka yabaki walu , ni sa tauvi koya na mate sautaninini ,
44009034	A sa kaya vua ko Pita , Inia , sa vakabulai iko ko Jisu Karisito : tu cake , ka viviga na nomui mocemoce . A sa tu cake sara ko koya .
44009035	A ra sa raica ko ira kecega era sa tiko mai Lita kei Sarona , ia era sa saumaki mai vua na Turaga .
44009036	A sa tiko mai Jopa e dua sa lotu ko Tapaica na yacana , a kenai balebale ko Tokasa : sa dauoga sara na yalewa oqo e na cakacaka vinaka , kei na cakacaka loloma sa kitaka tiko .
44009037	A sa yaco e na gauna ko ya , sa tauvi-mate ko koya , ka ciba : ia ni ra sa vakasilima oti , era sa vakotora e na dua nai taba loma ni vale ecake .
44009038	Ia ni sa veivolekati ko Jopa kei Lita , ka ra sa rogoca ko ira sa lotu ni sa tiko kina ko Pita , era sa tala e lewe rua na tamata vei koya , me masuta me lako vakatotolo sara mai vei ira .
44009039	Sa qai ia ko Pita ka lako vata kei rau . Ia ni sa tadu ko koya , era sa kauti koya ki nai taba loma ni vale ecake : a sa tu voleka vua ko ira na yada kecega a ra sa tagi , ka vakatakila nai curucuru eso kei nai sulu ka cula ko Tokasa , ni sa bula vata kei ira .
44009040	A sa vakatalai ira kece yani ko Pita , ka sa tekiduru , ka masu ; ka sa vuki vaka ki na yago , ka kaya , Tapaica , tu cake . A sa cereka na matana : ia ni sa kunei Pita , sa qai duri cake ko koya .
44009041	A sa dodoka vua na ligana , ka tuberi koya cake ; ia ni sa kacivi ira na tamata lotu kei ira na yada , sa vakaraitaki koya ni sa bula .
44009042	A ka oqo sa kilai mai Jopa taucoko ; a ra sa lewe vuqa sa vakabauta na Turaga .
44009043	A sa tiko bogi vuqa ko koya mai Jopa kei Saimoni a matai ni kuli-ni-manumanu .
44010001	Sa dua na tamata mai Sisaria , ko Konilio na yacana , a nodra turaga na mata sotia sa vakayacani vaka-Itali ,
44010002	a tamata daulotu , a sa rerevaka na Kalou , ko koya , kei ira kecega na nona lewe ni vale , a sa dausolia vakalevu na ka-ni-loloma vei ira na tamata , a sa daumasu vua na Kalou e na veisiga .
44010003	Sa raica ko koya e na raivotu , e nai kaciwa ni aua , e dua na agilose ni Kalou ni sa curu vua , a sa kaya vua , I Konilio .
44010004	Ia ni sa vakaraica , sa rerevaka , ka kaya , Sa vakaevei noqu Turaga ? A sa kaya vua ko koya , A nomu masu kei na nomu ka-ni-loloma sa lako cake ki na mata ni Kalou mo nanumi kina :
44010005	ia mo tala na tamata eso ki Jopa , me lakovi Saimoni , a yacana talega ko Pita :
44010006	sa tiko vata ko koya kei Saimoni na matai ni kuli-ni-manumanu , sa tu e baravi na nona vale : ena tukuna vei iko ko koya na ka e dodonu mo cakava .
44010007	Ia ni sa lako tani na agilose ka vosa vei Konilio , sa qai kaciva e lewe rua na nona lewe ni vale , ka dua na sotia sa daulotu , e dua vei ira sa dauqaravi koya :
44010008	ia ni sa tukuna vei iratou na ka kecega , sa talai iratou ki Jopa .
44010009	Ia e na mataka , ni ratou sa lako tu e na gau-ni-sala , ka toro voleka ki na koro , sa cabe cake ki dela ni vale ko Pita me masu e nai kaono ni aua ;
44010010	a sa viakana sara , ka garova na ka me kania ; ia ni ra sa vakarau tiko , sa raica na raivotu ,
44010011	sa raici lomalagi sa tawase rua , a sa dua na ka sa lako sobu mai vua , sa vaka nai tutuvi levu sa buki na tutuna vava , a sa tukuci sobu mai ki vuravura ;
44010012	a sa tiko kina na manumanu ni vanua e yavai va e dui nodra veimataqali kecega , kei na manumanu kila , kei na veika sa dauqasi voli kei na manumanu vuka .
44010013	Sa qai rogo mai vua na vosa , Tu cake , Pita ; mo vakamatea , ka kania .
44010014	A sa kaya ko Pita , Meâu kakua noqu Turaga ; niâu a sega ni kania na ka sa tabu se tawa-savasava .
44010015	A sa vakarua tale vua na vosa , A ka sa vakasavasavataka na Kalou , mo kakua ni vaka e tabu .
44010016	A sa caka vakatolu na ka oqo : a sa qai kau tale na ka ki lomalagi .
44010017	Ia ni sa taqaya tiko na loma i Pita , se cava nai balebale ni raivotu , raica , sa taroga na vale i Saimoni ko iratou na tamata sa tala ko Konilio , a ratou sa tu e na matamata-ni-koro ;
44010018	a ratou sa kaci , ka taroga , se sa tiko ekeri ko Saimoni , a yacana talega ko Pita , se segai .
44010019	Ia ni sa vakananuma tiko na raivotu ko Pita , sa kaya vei koya na Yalo Tabu , Raica , e lewe tolu na tamata sa vakasaqarai iko .
44010020	Mo tu cake kina ka lako sobu , ia mo lako vata kei iratou , me kakua ni veileti na lomamu : niâu sa talai iratou mai .
44010021	Sa qai lako sobu ko Pita vei iratou na tamata ; ka sa kaya , Raica , koi au ga oqo dou sa vakasaqara : a cava na vu ni nomudou lako mai ?
44010022	A ratou sa kaya , Sa dua na agilose yalosavasava sa vakatakila vei Konilio , e dua na turaga ni valu , a tamata yalododonu , ka sa rerevaka na Kalou , a sa rogorogo vinaka vei ira kecega na kai Jutia , me lakovi iko , mo mai lako ki nona vale , me rogoca vei iko na vosa ko koya .
44010023	Sa qai kacivi iratou mai ko koya , ka vakacegui iratou . Ia e na mataka sa lako vata kei iratou ko Pita , ka sa lako kaya eso na veiwekani mai Jopa .
44010024	Ia e na bogi rua eratou sa curu ki Sisaria . A sa waraki iratou ko Konilio , a sa vakasoqoni ira vata oti na kai nona kei na wekana dina .
44010025	Ia ni sa curu ko Pita , sa tavaki koya ko Konilio , a sa cuva sobu ki yavana , ka vakarokoroko vua .
44010026	A sa vakaduria cake ko Pita , ka kaya , Tu cake ; au sa bau tamata talega koi au .
44010027	A rau sa veivosaki kaya , ka sa qai curu ki loma , a sa kunei ira na lewe vuqa era sa soqoni vata mai .
44010028	A sa kaya vei ira ko koya , Dou sa kila ni sa ka tabu vua na kai Jutia me tiko vata , se me veiriti kaya na tamata sa matanitu tani ; ia sa vakatakila vei au na Kalou meâu kakua ni vakatoka e dua na tamata me tabu se tawa-savasava .
44010029	O koya ga oqo kaâu sa lako mai kina ka sega ni veileti , niâu sa lakovi yani ; au sa taroga kina se cava dou sa lakovi au yani kina .
44010030	A sa kaya ko Konilio , Sa qai oti ga e va na bogi kaâu a lolo ka yacova na aua oqo ; e nai kaciwa ni aua kaâu a masu e na noqu vale , ka raica , sa dua na tamata sa tu e mataqu sa vakaisulu lumilumisa ,
44010031	a sa kaya , I Konilio , sa rogo na nomu masu , a sa vakananumi na nomu ka-ni-loloma e na mata ni Kalou :
44010032	o koya ga oqo mo qai talaki ki Jopa , ka lakovi Saimoni mai , a yacana talega ko Pita ; sa tiko ko koya e na vale nei Saimoni na matai ni kuli-ni-manumanu mai baravi : ni sa lako mai ko koya , ena vosa vei iko .
44010033	O koya ga oqo kaâu sa talaki sara kina vei iko ; ia ko sa caka vinaka ni ko sa lako mai . Keimami sa qai tiko kecega eke e na mata ni Kalou , me keimami rogoca na ka kecega sa vakarota vei iko na Kalou .
44010034	Sa qai vosa ko Pita , ka kaya , E dina kaâu sa qai kila ni sa sega ni digitaki ira vakailoa na tamata na Kalou :
44010035	ia e na veivanua kecega sa vinaka vua ko koya sa rerevaki koya , ka caka dodonu .
44010036	Ai vakavuvuli sa tukuna ko koya vei ira na luve i Isireli , ni sa vunautaki na veivinakati e na vuku i Jisu Karisito : ( ko koya ga sa Turaga vei ira kecega : )
44010037	ai vakavuvuli ko ya , dou sa kila , sa vunautaki mai Jutia taucoko , a sa tekivu mai Kalili , ni sa oti na papitaiso ka vunautaka ko Joni ;
44010038	ni sa lumuti Jisu na kai Nasareci na Kalou e na Yalo Tabu kei na kaukauwa : ko koya ka lako voli ka daucaka vinaka , a sa vakabulai ira kecega sa vakasaurarataki ira na tevoro ; ni sa tiko vata kaya na Kalou .
44010039	Ia keitou sa yaco me dautukutuku e na ka kecega ka cakava ko koya e na nodra vanua na kai Jutia , mai Jerusalemi talega ; ko koya era sa vakamatea ni ra sa vakarubeca e na dua na kau :
44010040	sa vakaturi koya cake na Kalou e nai katolu ni siga , a sa vakatakilai koya votu ;
44010041	e segai vei ira na tamata kecega , vei ira ga ka digitaka eliu na Kalou , me ra dautukuna , io vei keitou , koi keitou a kana ka gunu kaya ni sa tu cake tale mai na mate ko koya .
44010042	A sa vakarota vei keitou me keitou vunau vei ira na tamata , ka vakadinadina ni sai koya ga ka lesia eliu na Kalou me lewai ira na bula kei ira na mate .
44010043	O koya era sa dautukuna ko ira kecega na parofita , ni na bokoci e na vuku ni yacana na nodrai valavala ca na tamata kecega era sa vakabauti koya .
44010044	Ni sa tukuna tiko na vosa oqo ko Pita , sa lutu na Yalo Tabu kivei ira kece era sa rogoca na vosa .
44010045	Ia ko iratou sa cili ka sa vakabauta , ka sa lako vata mai kei Pita , eratou sa kurabui , ni sa sovaraki na Yalo Tabu kivei ira talega era sa matanitu tani .
44010046	Ni ratou sa rogoci ira ni ra sa vosataka na vosa ni veivanua tani , ka vakarokorokotaka na Kalou . Sa qai kaya ko Pita ,
44010047	Sa dua beka na tamata me bureitaka na wai , me kakua ni papitaisotaki ko ira na tamata oqo , era sa rawata na Yalo Tabu me vakataki keda ?
44010048	A sa qai kaya me ra papitaisotaki e na yaca i Jisu Karisito . A ra sa qai masuti koya me tiko mada kei ira e na veisiga eso .
44011001	A ra sa rogoca ko ira nai apositolo kei ira na veiwekani mai Jutia ni ra sa vakabauta na vosa ni Kalou ko ira talega era sa matanitu tani .
44011002	Ia ni sa lako cake mai ki Jerusalemi ko Pita , era sa veileti kaya ko ira sa cili ,
44011003	a ra sa kaya , Ko sa curu vei ira na tamata era sa sega ni cili , ka kana vata kei ira .
44011004	A sa vakatekivu ko Pita , ka veivakadutaitaka na ka vei ira , ka kaya ,
44011005	Au a tiko e na koro ko Jopa ka masu : ia kaâu a raica na raivotu , Sa dua na ka sa lako sobu mai , e vaka nai tutuvi levu , sa tukuci sobu mai lomalagi e na tutuna vava : a sa yaco sara kivei au :
44011006	ia ni kaâu sa vakaraica matua , ka vakananuma , au sa kunea kina na manumanu ni vanua e yavai va , kei na manumanu kila , kei na veika sa dauqasi voli , kei na manumanu vuka .
44011007	Au sa qai rogoca e dua na vosa sa kaya vei au , Tu cake , Pita ; mo vakamatea , ka kania .
44011008	Au sa qai kaya , Kakua noqu Turaga ; ni sa sega na ka tabu se na ka tawa-savasava sa curu ki na gusuqu e na dua na siga .
44011009	A sa rogo tale vei au na vosa mai lomalagi , A ka sa vakasavasavataka na Kalou , mo kakua ni vaka e tabu .
44011010	A sa caka vakatolu na ka oqo : a sa qai yavi kece tale ki lomalagi .
44011011	Ka raica , e le tolu na tamata sa qai tadu ki na vale kaâu sa tiko kina , a ratou sa talai mai Sisaria vei au .
44011012	A sa kaya vei au na Yalo Tabu , meâu lako vata kei iratou , me kakua ni veileti na lomaqu , Ka keitou sa lako vata talega kei na veiwekani oqo e lewe ono , ka keitou sa curu ki nona vale na tamata ko ya :
44011013	a sa tukuna vei keitou ko koya , ni sa raica na agilose e na nona vale , sa wavu tu , ka kaya vua , Mo talatala ki Jopa , me lakovi Saimoni , a yacana talega ko Pita ;
44011014	ko koya ena tukuna vei iko na vosa ko na bula kina , kei ira kecega na nomu lewe ni vale .
44011015	Ia ni kaâu sa vakatekivu meâu vosa , sa yaco vei ira na Yalo Tabu , me vaka vei keda e na kenai vakatekivu .
44011016	Au sa qai nanuma na vosa ni Turaga , ni sa kaya ko koya , Sa dina ka veipapitaisotaki ko Joni e na wai ; ia dou na papitaisotaki e na Yalo Tabu .
44011017	Ia ni sa qai solia vei ira na Kalou nai solisoli me vaka vei keda , koi keda sa vakabauta na Turaga ko Jisu Karisito ; ko cei koi au , meâu tarova rawa na Kalou ?
44011018	Ia ni ra sa rogoca na veika oqo , era sa galu ga , a ra sa vakarokorokotaka na Kalou , ka kaya , Sa dina sa qai solia na Kalou vei ira talega na veimatanitu tani na veivutuni me ra bula .
44011019	Ia ko ira sa dui veiseyaki e na veivakacacani sa tubu e na vuku i Sitiveni , era sa lako vaka ki Finaisi , kei Kipiro , kei Anitioki , a ra sa tukuna na vosa vei ira duaduaga na Jiu .
44011020	A sa so vei ira era sa kai Kipiro kei Kirini , ni ra sa yaco ki Anitioki , era sa vosa vei ira era sa vulagi mai na veimatanitu tani , a ra sa vunautaka na Turaga ko Jisu ,
44011021	a sa tiko vata kei ira na liga ni Turaga : a ra sa lewe vuqa kina sa vakabauta , a ra sa saumaki mai vua na Turaga .
44011022	Sa qai yaco na kedrai tukutuku kivei ira nai soqosoqo lewe ni lotu mai Jerusalemi : a ra sa talai Panapasa , me lako sara ki Anitioki :
44011023	ia ni sa tadu ko koya , ka raica na cakacaka loloma ni Kalou , sa reki kina , a sa vakarota vei ira kecega , me ra kabita na Turaga e na loma e gumatua .
44011024	Ni sa tamata vinaka ko koya , a sa sinai e na Yalo Tabu kei na vakabauta : a sa lewe vuqa kina na tamata sa vakaikuritaki vua na Turaga .
44011025	Sa qai lako ko Panapasa ki Tarisu me vakasaqarai Saula :
44011026	ia ni sa kunea , sa kauta ki Anitioki . A sa dua na yabaki taucoko erau sa dausoqoni vata kina kei ira nai soqosoqo lewe ni lotu , ka ra sa lewe vuqa erau sa vakavulica . Ia mai Anitioki era sa vakatokai mada eliu ko ira sa lotu mei tokani i Karisito .
44011027	Ia e na gauna ko ya sa lako mai na parofita eso mai Jerusalemi ki Anitioki .
44011028	A sa tu cake e dua vei ira , ko Akapo na yacana , a sa tukuna , ka sa vakavuna na Yalo Tabu , ni na yaco emuri na dausiga levu e na vanua taucoko ; a ka oqori sa yaco e na gauna sa tui kina ko Kilotiu .
44011029	Ia era sa lewa ko ira sa lotu me ra solia yadua na nodra ka-ni-loloma , me vaka era sa dui rawata , vei ira na veiwekani era sa tiko mai Jutia :
44011030	a ra sa kitaka vaka talega kina , ka vakatalai Panapasa kei Saula me rau kauta vei ira na qase .
44012001	Ia e na gauna ko ya sa ia ko Eroti na tui me vakararawataka eso vei ira nai soqosoqo lewe ni lotu .
44012002	A sa vakamatei Jemesa na tuaka i Joni e nai seleiwau .
44012003	Ia ni sa raica sa vinakata ko ira na Jiu , sa qai tauri Pita talega . Ia sa gauna ni kana madrai sa sega ni vakaleveni .
44012004	Ka ni sa taura , sa biuta ki na vale ni veivesu , a sa solia ki na mata-sotia e va eratou dui le va , me ratou vakatawai koya ; ni sa nanuma me kauta vei ira na tamata , ni sa oti na kana vata ni lako-sivia .
44012005	A sa vakatawai kina ko Pita e na vale ni veivesu ; ia era sa daumasulaki koya tiko vua na Kalou ko ira nai soqosoqo lewe ni lotu .
44012006	Ia ni sa vakarau ko Eroti me kauta mai , e na bogi ga ko ya sa moce ko Pita e na kedrau maliwa e lewe rua na sotia , a sa vesu e na sinucodo e rua ; a ra sa tu nai vakatawa e na mata ni katuba , me ra vakatawa na vale ni veivesu .
44012007	Ka raica , sa dua na agilose ni Turaga sa lako mai , a sa cila yani na rarama ki na vale ni veivesu ; a sa tavia ko koya na sarisari i Pita , a sa vakaduria cake , ka kaya , Kusarawa mo tu cake . A sa lutu tani mai ligana na nona sinucodo .
44012008	A sa kaya vei koya na agilose , Vauca na nomui sulu , ka vauca na nomui vava . A sa kitaka vakakina . A sa kaya vua , Mo vakaitutuvitaki iko mada ka muri au .
44012009	A sa curu yani ko koya , a sa muri koya : a sa sega ni kila ni sa dina na ka sa cakava na agilose ; sa nanuma ga sa raica na raivotu .
44012010	Ia ni rau sa sivi iratou nai matai ni vakatawa kei nai karua , erau sa yaco ki nai sogo kaukamea sa basika ki na koro ; a sa tadola vakai koya walega vei rau : a rau sa lako sara kituba ; ka sivia e dua na gau-ni-sala ; a sa qai lako tani vakasauri vua na agilose .
44012011	Ia ni sa qai kila yalona ko Pita , sa kaya , Au sa qai kila dina sara , ni sa tala mai na nona agilose na Turaga , a sa vakabulai au mai na liga i Eroti , mai na nodrai naki kece talega na kai Jutia .
44012012	Ia ni sa vakananuma tiko , sa yaco ko koya ki na vale i Meri na tina i Joni , a yacana talega ko Marika ; era sa lewe vuqa sa soqoni vata kina me masu .
44012013	Ia ni sa tukituki ko Pita ki nai sogo ni matamata-ni-koro , sa qai lako e dua na vada me vakarorogo , a yacana ko Rota .
44012014	Ia ni sa kila na domo i Pita , sa sega mada ni dolava nai sogo ni sa reki , a sa cici sara ki loma , ka tukuna ni sa tu ko Pita e na matamata-ni-koro .
44012015	A ra sa kaya vua , Ko sa lialia . Ia sa vakadinadina tiko ko koya ni sa vaka ga kina . A ra sa qai kaya , Sa nona agilose .
44012016	Ia sa tukituki tikoga ko Pita : ka ni ra sa dolava , era sa raica , ka ra kidacala .
44012017	A sa vakatabataba vei ira ko koya me ra tiko lo ; ka sa tukuna vei ira ni sa kauti koya mai na vale ni veivesu na Turaga . A sa kaya , Laki tukuna na veika oqo vei Jemesa , vei ira talega na veiwekani . Sa qai lako tani ko koya , a sa lako ki na dua na yasana tani .
44012018	Ia ni sa siga mai , sa sega ni lailai na nodra kidroa na sotia , se sa lako beka kivei ko Pita .
44012019	Ia ni sa vakasaqara ko Eroti , ka sega ni kunea , sa tarogi ira nai vakatawa , a sa kaya me ra vakamatei . A sa lako sobu ko koya mai Jutia ki Sisaria , ka tiko kina .
44012020	A sa cudru vakalevu ko Eroti vei ira na kai Taia kei Saitoni ; a ra sa qai lomavata ka ra lako mai vei koya : ia ni ra sa rawai Pilasito , ko koya sa lewa na vale ni moce nei Eroti , me vukei ira , era sa masuta na veivinakati ; e na vuku ni sa kau mai na kedra mai na nona vanua na tui .
44012021	Ia ni sa yaco na siga sa lokuci , sa qai vakaisulu ko Eroti e nai sulu vakaturaga , a sa tiko e nai tikotiko vakaturaga , ka sa vunau vei ira .
44012022	Sa qai qolouvaka ko ira na tamata , Sa domo ni kalou , sa sega ni domo ni tamata .
44012023	A sa yaviti koya vakasauri e dua na agilose ni Turaga , ni sa sega ni vakarokorokotaka na Kalou ko koya ; ka sa kani koya na baca , ka sa ciba ko koya .
44012024	Ia sa tubu ga na vosa ni Kalou me levu sara mai .
44012025	A rau sa lako tale mai Jerusalemi ko Panapasa kei Saula , ni rau sa vakaotia na cakacaka , a rau sa kauti Joni , a yacana talega ko Marika .
44013001	A sa tiko vei ira nai soqosoqo lewe ni lotu mai Anitioki eso na parofita kei nai vakavuvuli : ko iratou ko Panapasa , kei Simioni , na yacana talega ko Nikeri , kei Lusiu na kai Kirini , kei Manaini , ko koya erau sa susugi vata kei Eroti na turaga , kei Saula .
44013002	Ia ni ratou sa cakacaka vua na Turaga , ka lolo tiko , sa kaya na Yalo Tabu , Lesi rau mai vei au ko Panapasa kei Saula ki na cakacaka kaâu sa kacivi rau kina .
44013003	Ni ratou sa lolo ka masu oti , eratou sa qai tabaki rau e na ligadratou , a ratou sa vakatalai rau yani .
44013004	Ia koi rau oqo ni sa vakatalai rau na Yalo Tabu , erau sa lako ki Selusia ; a rau sa qai soko tani maikina ki Kipiro .
44013005	Ia ni rau sa tiko mai Salamisa , erau sa vunautaka na vosa ni Kalou e na nodra veivale ni lotu na Jiu ; a sa veivuke kei rau ko Joni .
44013006	Ia ni ratou sa lakova taucoko na yanuyanu ka yaco ki Pafo , eratou sa qai kunea e dua na dauvakadraunikau , a parofita vakailasu , a kai Jutia , a yacana ko Pari-Jisu :
44013007	erau sa tiko vata kei na turaga ni vanua , ko Serikiu Paula , a tamata yalomatua ; ko koya sa kacivi Panapasa kei Saula , a sa via rogoca na vosa ni Kalou .
44013008	A sa tarovi rau ko Elima na dauvakadraunikau , ( oqo nai balebale ni yacana , ) a sa vakatovolea me saumaka tani na turaga me kakua ni vakabauta .
44013009	Ia ko Saula , ko koya talega ko Paula , ni sa sinai e na Yalo Tabu , sa vakaraici koya matua ,
44013010	ka sa kaya , Ko iko ka sinai e na dauveivakaisini kece kei na ca kecega , a luve ni tevoro , a meca ni ka kecega e dodonu , ena sega beka ni oti na nomu vukica nai naki dodonu ni Turaga ?
44013011	ia oqo , raica , sa bikai iko na cudru ni Turaga , ko na mataboko kina , mo sega ni raica rawa na mata-ni-siga me oti mada na siga eso . A sa lutu vakasauri vei koya na kabukabu kei na butobuto ; a sa vakayayamo voli ni qara eso me ra tubera .
44013012	Ni sa qai raica na turaga na ka sa caka sa vakabauta , ni sa kurabui e nai vakavuvuli ni Turaga .
44013013	Ia ni sa laivi Pafo ko Paula kei iratou sa lako vata kaya , eratou sa lako ki Perika mai Pamifilia ; a sa biuti rau ko Joni , ka lesu tale ki Jerusalemi .
44013014	Ia ni rau sa lako tani e Perika , erau sa lako ki Anitioki mai Pisitia , a rau sa curu ki na vale ni lotu e na siga ni vakacecegu , a rau sa tiko sobu .
44013015	Ia ni sa wili oti nai vola ni vunau kei ira na parofita , sa qai talaki vei rau ko ira na turaga ni vale ni lotu , ka kaya , Oi kemudrau na veiwekani , kevaka e tu vei kemudrau e dua na vosa ni vakavuvuli vei ira na tamata , tukuna ga mai .
44013016	Sa qai tu cake ko Paula , a sa vakatabataba , ka kaya . Oi kemuni na Isireli , kei kemuni sa rerevaka na Kalou , ni vakarorogo mai .
44013017	A nodra Kalou na tamata oqo , io na nodra na Isireli , sa digitaki ira oti na noda qase , a sa vakalevui ira na tamata , ni ra sa tiko vulagi mai na vanua ko Ijipita , a sa kauti ira maikina e na ligana kaukauwa .
44013018	Ia ni sa vosota ko koya na nodrai valavala e na veikau ka yabaki vasagavulu ;
44013019	ka sa vakawabokotaka na matanitu e vitu e na vanua ko Kenani : sa qai vota vei ira na nodra vanua .
44013020	Sa oti oqo , sa qai lesia eso na turaga ni lewa ka yabaki va na drau ka limasagavulu , a sa yacovi Samuela na parofita .
44013021	Sa oti oqo , era sa qai gadreva me dua na nodra tui ; a sa soli Saula vei ira na Kalou , ko koya sa luve i Kisi , a tamata e na yavusa i Penijamini , ka yabaki vasagavulu .
44013022	Ia ni sa kauti koya tani , sa qai vakatuburi Tevita me nodra tui ; a sa tukuni koya talega , ka kaya , Au sa kunei Tevita na luve i Jese , a tamata sa vaka na lomaqu , ko koya ena cakava kecega na noqu lewa .
44013023	Mai na nona kawa , me vaka na vosa ni yalayala , sa vakatubura na Kalou vei ira na Isireli nai Vakabula , ko Jisu :
44013024	sa liutaki koya ko Joni , ka vunautaka na papitaiso ni veivutuni kivei ira kecega na Isireli .
44013025	Ia ni sa vakaotia tiko na nona cakacaka ko Joni , sa kaya , Kemuni sa nanuma se ko cei koi au ? au sa sega ni koya : ka raica , e dua sa muri au mai , ia nai vava ni yavana , kaâu sa sega ni yaga meâu sereka .
44013026	Oi kemuni na veiwekani , na kawa i Eparaama , kei ira kecega vei kemuni sa rerevaka na Kalou , sa talai vei keda na vosa ni bula oqo .
44013027	Ko ira era sa tiko mai Jerusalemi , kei na nodra turaga , ni ra sa sega ni kilai koya , se na nodra vosa na parofita sa wili e na veisiga ni vakacecegu , era sa vakayacora ni ra sa lewai koya me mate .
44013028	Ka sa dina era sa sega ni kunea e dua na ka sa dodonu me mate kina , ia era sa masuti Pailato me vakamatei ko koya .
44013029	Ia ni ra sa vakayacora oti na ka kecega sa volai e na vukuna , era sa kevutaka sobu mai na kau , ka buluta e na dua nai bulubulu .
44013030	A sa vakaturi koya cake tale mai na mate na Kalou ;
44013031	ka bogi vuqa sa rairai kina ko koya vei ira era a lako vata kaya mai Kalili ki Jerusalemi , a sa dautukuni koya ko ira oqori vei ira na tamata .
44013032	Ia keirau sa tukuna vei kemuni nai tukutuku vinaka ni yalayala ka caka vei ira na qase ,
44013033	ni sa vakayacora na Kalou vei keda na luvedra , ni sa vakatuburi Jisu cake tale ko koya ; me vaka na ka sa volai e nai karua ni Same , Ko iko na Luvequ , au sa vakatuburi iko e na siga oqo .
44013034	Ia e na vuku ni sa vakaturi koya cake mai na mate , me kakua ni vuca tale , sa kaya vakaoqo ko koya , Au na solia vei kemudou na veika sa yalataki dina vei Tevita .
44013035	Ka sa kaya talega kina ko koya e na dua tale na Same , O na sega ni laiva na nomu Le dua sa yalosavasava me vuca mai .
44013036	Ia ko Tevita , ni sa qarava oti na nonai tabatamata me vaka na lewa ni Kalou , sa qai moce , a sa buluti vata kei ira na nona qase , a sa vuca mai :
44013037	ia ko koya sa vakatura cake tale na Kalou , sa sega ni vuca mai .
44013038	O koya oqo mo ni kila , na veiwekani , ni sa vunautaki vei kemuni na vakabokoci ni valavala ca e na vukuna oqo :
44013039	e na vukuna talega sa vakadonui ko ira kecega era sa vakabauta , e na ka kecega , ko ni sa sega ni vakadonui rawa kina e na vunau i Mosese .
44013040	O koya oqo mo ni qai raici kemuni vinaka , de yaco vei kemuni na ka sa vosa kina ko ira na parofita :
44013041	Raica , koi kemudou sa daubeca , ia mo dou kidacala , ka rusa : Niâu sa kitaka e dua na cakacaka e na nomudou gauna , A cakacaka dou na sega sara ni vakadinata , kevaka sa dua e tukuna vei kemudou .
44013042	Ia ni ra sa curu tiko yani , era sa kerekere me vunautaki vei ira na vosa oqo e na siga ni vakacecegu sa tarava mai .
44013043	Ia ni ra sa suka tani ko ira na soqoni vata , sa lewe vuqa na Jiu kei na tamata sa lotu vaka-Jiu , era sa muri Paula kei Panapasa : e rau sa vosa vei ira , ka vakarota vei ira , me ra taura deivaka na loloma ni Kalou .
44013044	Ia e na siga ni vakacecegu sa muri , sa vo e lailai me oti kecega na lewe ni koro ni ra sa soqoni vata me rogoca na vosa ni Kalou .
44013045	Ia ni ra sa raica ko ira na Jiu era sa lewe vuqa , era sa sinai e na vuvu , a ra vakalasuya na veika sa tukuna ko Paula , ka vosavakacacataka :
44013046	A rau sa qai doudou ko Paula kei Panapasa , ka kaya , E dodonu ga me vunautaki eliu vei kemudou na vosa ni Kalou : ia ni dou sa biuta tani vei kemudou , ka lewai kemudou mo dou sega ni yaga mo dou bula tawa mudu , raica , keirau sa lako vei ira sa matanitu tani :
44013047	ni sa vakarota vakakina vei keitou na Turaga , Au sa vakaturi iko mo nodra rarama na veimatanitu , Mo yaco mo vu ni bula ki nai yalayala kei vuravura .
44013048	Ia ni ra sa rogoca ko ira sa matanitu tani , era sa reki , a ra sa vakarokorokotaka na vosa ni Turaga : ia sa vakabauta ko ira kece era sa vakarau tu me vinakata na bula tawa mudu .
44013049	A sa kuruvaki na vosa ni Turaga ki na veiyasana kecega oqori .
44013050	A ra sa vakauqeti ira na yalewa lotu , kei ira na marama , kei ira na turaga ni koro , ko ira na Jiu , a ra sa vakatubura na dauveivakacacani vei rau ko Paula kei Panapasa , ka vakasevi rau tani e na nodra yasana .
44013051	A rau sa kuretaka vei ira na soso mai na yavadrau , a rau sa lako ki Ikoniona .
44013052	Ia ko ira sa lotu era sa sinai e na marau kei na Yalo Tabu .
44014001	A sa yaco mai Ikoniona , ni rau sa lako vata ki na nodra vale ni lotu na Jiu , ka rau sa vosa , ka sa vakabauta kina e lewe vuqa na Jiu kei ira sa matanitu tani .
44014002	Ia ko ira na Jiu era vakatitiqa , era sa vakauqeta na lomadra era sa matanitu tani , me ra lomaca vei ira na veiwekani .
44014003	A rau sa tiko vakadede kina ka vosa doudou e na vuku ni Turaga , ko koya sa vakatakila ni sa dina na vosa ni nona loloma , ka solia me caka rawa e na ligadrau eso nai vakatakilakila , kei na veika e veivakurabuitaki .
44014004	A sa tawase rua ko ira na lewe vuqa e na koro ; eso sa totaki ira na Jiu , ka so sa totaki rau nai apositolo .
44014005	Ia ni ra sa lako vakaukauwa ko ira sa matanitu tani , kei ira talega na Jiu , kei ira na nodra turaga , me ra vakacacani rau ka vakaviriki rau e na vatu ,
44014006	erau sa kila mada eliu , ka rau dro tani ki Lisitira kei Tapi , erau sa koro vaka-Likeonia , ki na yasana talega sa vakavolivolita :
44014007	ka rau sa vunautaka talega maikea nai tukutuku-vinaka .
44014008	A sa tiko mai Lisitira e dua na tamata , sa malumalumu na yavana , ko koya sa lokiloki ni sa sucu mai , a sa sega ni lako rawa e na dua na siga :
44014009	sa rogoci Paula ko koya ni sa vosa tiko ; ia ni sa vakaraici koya matua ko koya , ka kunea ni sa tu vua na vakabauta me vakabulai kina ,
44014010	sa vosa e na domo levu , Tu vakadodonu cake . A sa rika ko koya , ka lako voli .
44014011	Ia ni ra sa raica ko ira na tamata na ka sa kitaka ko Paula , era sa tabalaka cake na domodra , ka kaya e na vosa vaka-Likeonia , Oi rau na kalou erau sa lia tamata mai , ka sa lako sobu mai vei keda .
44014012	A ra sa vakatokai Panapasa , mei Jupita ; kei Paula , mei Makuri , ni sa dau ni vosa ko koya .
44014013	O koya talega na bete i Jupita , ka tiko e mata ni koro na nona bure kalou sa kauta mai ki na matamata-ni-koro eso na pulumokau kei na salusalu , a sa vinakata kei ira na lewe vuqa me ra vakacaboi soro .
44014014	Ia ni rau sa rogoca koi rau nai apositolo ko Panapasa kei Paula , erau sa dresulaka na nodraui sulu , ka cici sara vei ira na tamata , ka qoqolou ,
44014015	ka kaya , Oi kemuni na turaga , a cava ko ni sa kitaka kina na veika oqo ? eda sa tamata vata kai tovo vata talega kei kemuni , ia keirau sa vunau vei kemuni mo ni saumaki tani mai na veika oqo sa sega ni yaga , kivei koya na Kalou bula , ko koya ka buli lomalagi , kei vuravura , kei na wasawasa , kei na ka kecega sa tu kina :
44014016	ko koya ka vosota na lewe ni veivanua kecega e na gauna eliu me ra lako ga e na nodra sala .
44014017	Ia ka sega ga ni laiva me sega na nonai vakatakilakila , ni sa caka vinaka tiko ko koya , a sa solia mai vei keda na uca mai lomalagi , kei na yabaki e levu kina na vuata , a sa vakamamautaka na lomada e na kakana kei na marau .
44014018	A sa vo e lailai me rau sega ni tarovi ira na lewe vuqa e na vosa oqo , me ra kakua kina ni vakacaboi soro vei rau .
44014019	A sa lako mai eso na Jiu mai Anitioki kei Ikoniona , a ra sa vakauqeti ira na tamata , ia ni ra sa vakaviriki Paula e na vatu , era sa yarataka ki nai bili ni koro , ni ra sa nanuma sa mate ko koya .
44014020	Ia ni sa tu vakavolivoliti koya ko ira sa lotu , sa tu cake ko koya , a sa lako ki na koro . Ia e na sabogibogi erau sa lako kei Panapasa ki Tapi .
44014021	Ia ni rau sa vunautaka oti nai tukutuku-vinaka e na koro ko ya , ka vakalotutaki ira kina e lewe vuqa , erau sa qai lesu ki Lisitira , kei Ikoniona , kei Anitioki ,
44014022	a rau sa vakataudeitaka na yalodra era sa lotu , ni rau sa vakarota vei ira me ra tu dei e na vakabauta , ka kaya ni sa kilikili me vuqa na ka rarawa eda sa curu kina ki na matanitu ni Kalou .
44014023	Ia ni rau sa lesia eso me nodra qase nai soqosoqo lewe ni lotu kecega , ni rau sa masu talega ka lolo , erau sa tataunaki ira vua na Turaga , ko koya era a vakabauta .
44014024	Ia ni rau sa lakovi Pisitia , erau sa yaco ki Pamifilia .
44014025	Ia ni rau sa vunautaka na vosa mai Perika , erau sa lako ki Atalia :
44014026	a rau sa soko tani maikeri ki Anitioki , erau a vatonaki kina me nodrau na loloma ni Kalou e na vuku ni cakacaka era sa qai vakaotia .
44014027	Ia ni rau sa yaco kina , ka vakasoqoni ira vata nai soqosoqo lewe ni lotu , erau sa tukuna na ka kecega sa cakava na Kalou ni sa veivuke kei rau , ka sa dolava na katuba ni vakabauta vei ira na veimatanitu tani .
44014028	A rau sa tiko vata vakadede kei ira sa lotu .
44015001	Ia sa lako sobu mai Jutia eso , ka vakavulici ira na veiwekani , Kevaka dou sa sega ni cili me vaka nai valavala i Mosese , dou sa sega ni vakabulai rawa .
44015002	Ia ni ra sa veileti vakalevu ka veiba kei rau ko Paula kei Panapasa , era sa lesi Paula kei Panapasa , kei iratou tale eso maivei ira , me ratou lako cake ki Jerusalemi vei iratou nai apositolo , kei ira na qase , e na vuku ni ka oqo .
44015003	A ra sa talatala vei ira nai soqosoqo lewe ni lotu , a ratou sa lakovi Finaisi kei Samaria , ka tukuna tiko ni sa saumaki mai ko ira sa matanitu tani : a ra sa vakamarautaki ira vakalevu na veiwekani kecega .
44015004	Ia ni ratou sa yaco ki Jerusalemi , sa mai vakacegui iratou ko ira nai soqosoqo lewe ni lotu , kei ira nai apositolo , kei ira na qase , a ratou sa tukuna na ka kecega sa cakava na Kalou ni sa veivuke kei iratou .
44015005	A sa tu cake eso na nodrai tokani na Farisi era sa vakabauta , ka kaya , Sa dodonu me cilivi ko ira oqori , me vakaroti talega vei ira me ra talairawarawa ki na vunau i Mosese .
44015006	A ra sa soqoni vata mai ko ira nai apositolo , kei ira na qase me ra bosea na ka oqo .
44015007	Ia ni sa levu na veileti , sa tu cake ko Pita , ka kaya vei ira , Oi kemuni na veiwekani , kemuni sa kila sa digitaki au maivei keda na Kalou , e na gauna sa oti makawa yani , me ra rogoca kina na vosa ni tukutuku-vinaka ko ira na veimatanitu tani , me ra vakabauta .
44015008	Ia na Kalou ko koya sa kila na yaloda , sa vakadinadina vei ira , ni sa solia vei ira na Yalo Tabu , me vaka ga vei keda ;
44015009	a sa sega ni vinakati keda cake vei ira , ia sa vakasavasavataka na yalodra e na vakabauta .
44015010	Ia ka cava kemuni sa qai vakatovolea vakaca kina na Kalou mo ni vakataqara nai vua ki na domodra era sa lotu , eda sa sega ni colata rawa koi keda se ko ira na noda qase ?
44015011	Ia eda sa vakadinata ni da na bula e na loloma ni noda Turaga ko Jisu Karisito , me vaka talega kina ko ira oqori .
44015012	Sa qai galu ko ira vakaaduaga na lewe vuqa , me ra rogoci Panapasa kei Paula , ni rau sa tukuna na veivakatakilakila , kei na veika e veivakurabuitaki , sa cakava na Kalou e na ligadrau , e na kedra maliwa na veimatanitu tani .
44015013	Ia ni rau sa tinia na nodraui tukutuku , sa vosa ko Jemesa , ka kaya , Oi kemuni na veiwekani , ni rogoci au mai :
44015014	Sa tukuna oti ko Saimoni se sa laki kauta vakaevei eliu na Kalou eso na tamata maivei ira na veimatanitu tani , me tiko vei ira na yacana .
44015015	Ia na ka oqo sa bale vata kei na nodra vosa na parofita ; me vaka na ka sa volai ,
44015016	Ni sa oti na veika oqo kaâu na lesu mai , Ka vakatura tale na vale i Tevita , ko koya sa bale sobu ; Ia kaâu na vakatura tale na kena ka sa rusa , Au na vakaduria talega mai :
44015017	Me ra vakasaqara na Turaga ko ira na tamata sa vo , Kei ira kecega na veimatanitu , era sa vakatokai e na yacaqu ,
44015018	Sa kaya vua na Turaga , ko koya sa vakatakila na ka kecega oqo mai nai vakatekivu kei vuravura .
44015019	O koya kaâu sa lewa kina , me da kakua ni vakaocataki ira , era sa saumaki mai vua na Kalou , maivei ira na veimatanitu tani :
44015020	me da volavola ga vei ira , me tabu vei ira na qarava na matakau , na daudara talega , kei na ka sa kuna kei na dra .
44015021	Ni ra sa tiko makawa e na veikoro kecega ko ira sa vunautaki Mosese , ni ra sa wilika e na veivale ni lotu e na veisiga ni vakacecegu .
44015022	Sa ra qai vinakata ko ira nai apositolo kei ira na qase , kei ira kecega nai soqosoqo lewe ni lotu , me digitaka na tamata eso maivei ira , ka vakatala me ratou lako vata kei Paula kei Panapasa ki Anitioki ; koi rau ko Jutasa na yacana talega ko Parisapa , kei Sailasa , a tamata erau sa liu vei ira na veiwekani :
44015023	a ra sa volavola vakaoqo me ratou kauta : Oi keimami nai apositolo kei na qase , keimami sa loloma yani vei kemuni na veiwekani sa matanitu tani mai Anitioki kei Siria kei Silisia :
44015024	Ni keimami sa rogoca , era sa lako tani vei keimami eso era sa vakidroataki kemudou e na nodra vosa , a ra sa vukica tani na lomamudou , ia keimami sa sega ni talai ira :
44015025	sa qai vinaka vei keimami , ni keimami sa soqoni vata ka lomavata , me digitaka eso na tamata , ka tala vei kemudou me ratou lako vata kei rau na daulomani ko Panapasa kei Paula ,
44015026	a tamata erau sa bolea na mate e na vuku ni yacana na noda Turaga ko Jisu Karisito :
44015027	o koya keimami sa talai Jutasa kei Sailasa , erau na tukuna talega na veika oqo e na gusudrau .
44015028	Ni sa vinaka vua na Yalo Tabu , vei keimami talega , me keimami kakua ni tauca vei kemudou nai colacola levu , oqo ga ni sa ka dodonu :
44015029	Me tabu vei kemudou na veika sa cabo ki na veimatakau , na dra talega , kei na ka sa kuna , kei na daudara : ia kevaka dou qarauni kemudou mai na veika oqo , dou na caka vinaka . Sa loloma .
44015030	Ia ni ratou sa talai , eratou sa lako ki Anitioki ; ia ni ratou sa vakasoqoni ira vata na lewe vuqa , eratou sa solia nai vola :
44015031	ia ni ra sa wilika oti , era sa reki e na vuku ni veivakacegui .
44015032	Ia ko Jutasa kei Sailasa , koi rau sai vakavuvuli talega , erau sa vakavulici ira na veiwekani e na vosa e vuqa , ka vakataudeitaka .
44015033	Ia ni ratou sa tiko bogi vica , era sa qai vakatalai iratou ko ira na veiwekani e na vakacegu kivei ira nai apositolo .
44015034	Ia sa vinakata ko Sailasa me tikotiko ga maikea .
44015035	Ia ko Paula kei Panapasa , erau sa tiko mai Anitioki ka rau sa vakavuvuli ka vunautaka na vosa ni Turaga , kei ira na tani e lewe vuqa .
44015036	Sa bogi vica , sa qai kaya ko Paula vei Panapasa , Me daru lako tale me raica se ra sa vakaevei ko ira na wekada e na veikoro kecega edaru a vunautaka kina na vosa ni Turaga .
44015037	A sa nanuma ko Panapasa me rau kauti Joni , a yacana talega ko Marika .
44015038	A sa sega ni vinakata ko Paula me rau kauti koya , ni sa biuti rau eliu mai Pamifilia ko koya , ka sega ni lako vata kei rau ki na cakacaka .
44015039	A sa katakata kina na veileti , a rau sa dui lako kina : a sa kauti Marika ko Panapasa , a rau sa soko ki Kipiro :
44015040	a sa digitaki Sailasa ko Paula , a sa lako yani , ni sa vatonaki rau ki na loloma ni Kalou ko ira na veiwekani .
44015041	A sa lako voli ko koya e Siria kei Silisia , a sa vakataudeitaki ira kina na veisoqosoqo lewe ni lotu .
44016001	Sa qai tadu ko koya ki Tapi kei Lisitira : ka raica , sa tiko kina e dua sa lotu , ko Timoci na yacana , a luve ni yalewa ni Jutia sa vakabauta ; ia sa kai matanitu tani na tamana :
44016002	a sa rogo vinaka ko koya oqo vei ira na veiwekani mai Lisitira kei Ikoniona .
44016003	Sa vinakati koya ko Paula me rau lako kaya : a sa kauta mada ka ciliva , e na vukudra na Jiu era sa tiko e na yasana ko ya : ni ra sa kila kecega sa kai matanitu tani na tamana .
44016004	Ia ni rau sa lakova na veikoro , erau sa tukuna vei ira , me ra vakabauta nai vakaro ka lesia ko ira nai apositolo kei ira na qase sa tiko mai Jerusalemi .
44016005	A sa vakataudeitaki vakakina na veisoqosoqo lewe ni lotu e na vakabauta , a ra sa tubu talega e na veisiga me ra lewe vuqa .
44016006	Ia ni rau sa lakovi Firijia kei na vanua ko Kalatia , a sa tarovi rau na Yalo Tabu me rau kakua ni vunautaka na vosa mai Esia ,
44016007	ni rau sa yaco mada ki Misia , erau sa vakatovolea sara me lako ki Picinia : a sa sega ni laivi rau na Yalo i Jisu .
44016008	A rau sa sivi Misia , ka lako sobu ki Tiroa .
44016009	A sa rairai vei Paula e na bogi na raivotu : Sa tu e dua na kai Masitonia , ko koya sa vakamasuta , ka kaya , Lako mai ki Masitonia , mo vukei keimami .
44016010	Ia ni sa raica oti na raivotu ko koya , keitou sa vakatovolea sara me lako ki Masitonia , ni keitou sa vakananuma e dina sara sa kacivi keitou na Turaga me keitou vunautaka vei ira nai tukutuku-vinaka .
44016011	Ia ni keitou sa vakarewa mai Tiroa , keitou sa vue yani ki Samoceresa , ka ia e na mataka ki Niapoli ;
44016012	ia maikea ki Filipai , a koro levu e na yasayasa vaka-Masitonia ko ya , a koro vaka-Roma : ka keitou sa tiko e na koro ko ya ka bogi vica .
44016013	Ia e na siga ni vakacecegu keitou sa lako ki nai bili ni koro e na bati ni uciwai , ki na yasana keitou nanuma sa dauia kina na lotu masumasu ; ka keitou sa tiko sobu , ka vosa vei ira na yalewa era sa soqoni vata kina .
44016014	A sa vakarogoca e dua na yalewa ko Litia na yacana , mai na koro ko Ceataira , sa dauvolitaka na kalokaloka , ko koya sa daulotu vua na Kalou : a sa dolava na yalona na Turaga , ka sa vakabauta kina ko koya na veika sa tukuna ko Paula .
44016015	Ia ni sa papitaisotaki ko koya , kei ira talega na nona lewe-ni-vale , sa vakamamasu ko koya , ka kaya , Kevaka dou sa lewa niâu sa dina vua na Turaga , curu ki na noqu vale , ka tiko kina , A sa cikevi keitou sara ko koya .
44016016	A sa yaco , ni keitou sa lako ki na yasana sa ia kina na masumasu , keitou sa sota kei na dua na vada sa tiko vua na yalo i Paiconi , ko koya sa dauvakavutuniyautaki iratou vakalevu na nona turaga e na nona parofisai vakailasu :
44016017	a sa muri Paula kei keitou ko koya oqo , a sa qoqolou , ka kaya , Sai talatala ni Kalou cecere sara ko iratou na tamata oqo , a ratou sa vakatakila vei kemudou na sala ni bula .
44016018	A sa bogi vuqa ka kitaka tiko na ka oqo . A sa qai rarawa na loma i Paula , a sa rai vuki , ka kaya vua na yalo , Au sa vakarota vei iko e na yaca i Jisu Karisito mo lako tani mai vua . A sa lako tani sara e na tiki-ni-siga ko ya .
44016019	Ia ni sa raica ko iratou na nona turaga ni sa takali na ka eratou a vakararavi kina me rawa kina na nodratoui yau , eratou sa tauri Paula kei Sailasa , ka yarataka ki na rara ni veivoli vei ira na turaga ;
44016020	ka kauti rau ki na mataveilewai , ka kaya , Oi rau na tamata la oqo , erau kai Jutia , erau sa vakidroataka na noda koro ,
44016021	ka vakarota nai valavala eso sa sega ni dodonu vei keda me da vakabauta , se muria , ni da sa kai Roma .
44016022	Era sa qai tu cake vata vakaukauwa vei rau ko ira na lewe vuqa : a ra sa luvata sara na nodraui sulu ko ira na mataveilewai , a ra sa kaya me rau warolaki .
44016023	Ia ni ra sa warolaki rau vakalevu , era sa qai biuta ki na vale ni veivesu , a ra sa vakarota vua nai vakatawa me rau tauri matua :
44016024	ko koya , ni sa vakaroti vakaoqo , sa biliraki rau ki na tiki ni vale ni veivesu eloma , a sa vesuka matua sara na yavadrau e nai vesu kau .
44016025	Ia ni sa lomaloma-ni-bogi na vanua , sa masu ko Paula kei Sailasa , ka sere vua na Kalou ; a ra sa rogoci rau ko ira na tamata sa vesu tu .
44016026	A sa tavuki vakalevu vakasauri na vanua , a sa yavala kina na yavu ni vale ni veivesu : a sa tadola vakasauri kecega nai sogo ni katuba , a sa sereki yadua na kedrai vesu na tamata .
44016027	A sa yadra mai na moce nai vakatawa ni vale ni veivesu , ia ni sa raica sa tadola tu nai sogo ni katuba ni vale ni veivesu , sa ucuna na nonai seleiwau , ka nakita me vakamatei koya , ni sa nanuma era sa dro ko ira na tamata sa vesu tu .
44016028	A sa kaci e na domo levu ko Paula , ka kaya , Kakua ni ko vakacacani iko : keitou sa tiko kecega eke .
44016029	Sa qai kaci ko koya me kau mai na cina , a sa rika ki loma , a sa sautaninini mai , a sa cuva sobu vei Paula kei Sailasa ,
44016030	a sa kauti rau ki tuba , ka kaya , Oi kemudrau na turaga , a cava meâu kitaka meâu bula kina ?
44016031	A rau sa kaya , Vakabauta na Turaga ko Jisu Karisito , ko na bula kina , kei ira talega na nomu lewe-ni-vale .
44016032	A rau sa tukuna vua na vosa ni Turaga , vei ira kece talega era sa tiko e nona vale .
44016033	A sa kauti rau ko koya e na tiki-ni-bogi ko ya , a sa quaraka na we ni kuita ; a sa papitaisotaki sara , ko koya kei ira kecega na kai nona .
44016034	Ia ni sa kauti rau ki nona vale sa tauca na kakana e matadrau , a sa reki vakalevu , ni sa vakabauta na Kalou , kei ira kecega na nona lewe-ni-vale .
44016035	Ia ni sa siga mai , era sa tala na ovisa ko ira na mataveilewai , ka kaya , Sereki rau na tamata oqori me rau lako .
44016036	A sa tukuna vei Paula na vosa oqo nai vakatawa ni vale ni veivesu , Sa talaki mai na mataveilewai mo drau sereki : drau qai cavu tu , ka lako e na vakacegu .
44016037	A sa kaya vei ira ko Paula , Era sa warolaki keirau votu ka ra sa sega ni lewai keirau mada eliu , ia keirau sa kai Roma koi keirau ; ka ra sa biuti keirau ki na vale ni veivesu ; ka ra sa qai biuti keirau vuni , oi ? me kakua sara ; ia me ra lako ga mai ka kauti keirau yani ki tuba .
44016038	A ra sa tukuna na vosa oqo ko ira na ovisa vei ira na mataveilewai ; era sa qai rere , ni ra sa rogoca erau sa kai Roma .
44016039	A ra sa lako mai ka vakamasuti rau , ka kauta ki tuba , ka vakamamasu me rau lako tani e na koro .
44016040	A rau sa lako tani e na vale ni veivesu , ka curu ki na vale i Litia ; ia ni rau sa raici ira na veiwekani , erau sa vakacegui ira , ka qai lako yani .
44017001	Ia ni ratou a lakovi Amifipoli kei Apolonia , eratou sa yaco ki Cesalonaika , a sa tu kina e dua na nodra vale ni lotu na kai Jutia :
44017002	a sa curu kina vei ira ko Paula , me vaka na nonai valavala , ka sa tolu na siga ni vakacecegu sa vakavulici ira kina mai nai Vola Tabu ,
44017003	ni sa vakatakila ka vakadinadina , ni sa kilikili kei na Karisito me vosota na mate , ka tu cake tale mai na mate ; ka vaka , Ni sai koya na Karisito , ko Jisu oqo , ko koya kaâu sa vunautaka vei kemudou .
44017004	A sa vakabauta ko ira eso , ka laki veitokani kei Paula kei Sailasa ; kei ira e lewe vuqa na kai Kirisi era a lotu vaka-Jiu , kei ira na marama era sa sega ni lewe lailai .
44017005	Sa qai vuvu ko ira na Jiu , a ra sa kauta eso vei ira na kaisi botoboto , a ra sa vakasoqoni ira vata na lewe vuqa , ka vakatubu ue e na koro ; a ra sa cici vakaukauwa ki na vale i Jesoni , a ra sa segata me ra kauti iratou vei ira na lewe ni koro .
44017006	Ia ni ra sa sega ni kunei iratou , era sa yarataki Jesoni kei ira na veiwekani eso vei ira na turaga ni koro , ka kaci , O iratou oqo eratou sa vukici vuravura me ca , eratou sa tadu talega mai kike ;
44017007	ka sa kauti iratou ko Jesoni ki nona vale ; ka ra sa talaidredre ko ira kecega oqo ki na vunau i Sisa , a ra sa kaya sa dua tale na tui , ko Jisu .
44017008	A ra sa vakidroataki ira na lewe ni koro kei ira na kena turaga , ni ra sa rogoca na veika oqori .
44017009	Ia ni ra sa vakabauta na yalayala i Jesoni kei ira na tani , era sa sereki ira me ra lako .
44017010	Ia ko ira na veiwekani era sa kusarawa me ra talai Paula kei Sailasa ki Peria e na bogi ; ia ni rau sa yaco kina , erau sa lako ki na nodra vale ni lotu na kai Jutia .
44017011	A ra sa uasivi vei ira na kai Cesalonaika ko ira oqo e na yalo vakaturaga , ni ra sa vakarogoca na vosa e na loma e vinakata sara , a ra sa dauvakasaqaqara e nai Vola Tabu e na veisiga , se sa vakakina na ka oqori , se segai .
44017012	O koya ga oqo era sa lewe vuqa kina era sa vakabauta ; kei ira talega na marama ni Kirisi , kei ira na tagane , era sa sega ni lewe lailai .
44017013	Ia ni ra sa kila ko ira na Jiu mai Cesalonaika ni sa vunautaka na vosa ni Kalou ko Paula mai Peria , era sa lako talega kina , ka vakayavalati ira na lewe vuqa .
44017014	A ra sa kusarawa kina na veiwekani me ra talai Paula yani me lako vaka ki na wasawasa : a rau sa tiko laivi ga maikea ko Sailasa kei Timoci .
44017015	Ia ko ira sa vakaraici Paula era sa kauta ki Aceni : ia ni sa tau vei ira nai vakaro vei Sailasa kei Timoci me rau lako kusarawa mai vua , era sa qai lako .
44017016	Ia ni sa waraki rau tiko mai Aceni ko Paula , sa katakata vakalevu na lomana , ni sa raica sa oso na koro e na veimatakau .
44017017	O koya sa veileti kina ko koya kei ira na kai Jutia e na nodra vale ni lotu , kei ira talega na tani era sa lotu , kei ira talega era sa sota kaya e na rara ni veivoli e na veisiga .
44017018	Sa qai veileti kaya , eso na nodra vuku nai tokani i Epikuro , kei ira na Sitoike . Ka sa kaya eso , A cava mada sa via kaya o la na dauvosa oqo ? eso tani , Ko koya oqo sa vaka e dua sa vakatakila mai eso na kalou vou : ni sa vunautaki Jisu vei ira ko koya , kei na tu cake tale mai na mate .
44017019	A ra sa qai taura , ka tubera ki na vanua-cecere nei Arisi , ka kaya , Ena rawa beka me keimami kila se cava nai vakavuvuli vou oqo ko sa mai tukuna ?
44017020	ni ko sa kauta mai eso na veika e veivakurabuitaki ki na daligaimami : keimami sa via kila kina , se cava nai balebale ni veika oqo . (
44017021	Ni sa sega na ka tani era sa daukitaka ko ira kecega na kai Aceni , kei ira na vulagi era sa tiko kina , me ra veitukutukunitaka ga se rogoca , e dua na ka vou . )
44017022	Sa qai wavu tu ko Paula e na loma ni vanua-cecere nei Arisi , ka kaya , Oi kemuni na kai Aceni , au sa kunea e na ka kecega ni kemuni sa dausoro vakalevu .
44017023	Io , niâu sa lako voli , ka raica na veika kemuni sa soro kina , au sa kunea talega e dua nai cabocabo-ni-soro sa volai kina VUA NA KALOU E TAWA KILAI . Ia ko koya ko ni sa soro kina ni kemuni sa sega ni kila , au sa qai tukuna vei kemuni .
44017024	A Kalou ka buli vuravura kei na ka kecega sa tu kina , sa Turaga ga ko koya mai lomalagi kei vuravura , a sa sega ni tiko e na veivale ni soro sa caka e na liga ;
44017025	a sa sega talega ni qaravi e na liga ni tamata , me vaka e bau yaga vua e dua na ka , ni sa solia ga ko koya vei keda kecega na bula , kei na cegu , kei na ka kecega ;
44017026	a sa buli ira , era sa dra vata , na lewe ni veivanua kecega , me ra tiko e na dela i vuravura taucoko , a sa lesia na veigauna ka digitaki eliu , kei nai yalayala ni nodra veiyasana ;
44017027	me ra vakasaqara na Kalou , de ra vakayayamo beka vua , ka kunea , ia sa sega ga ni yawa ko koya vei keda yadua ;
44017028	ni da sa bula vei koya , ka yavala , ka rawata mai vua na noda bula ; me vaka talega sa kaya ko ira na nomuni dau-ni-vucu eso , Sa nona kawa talega koi keda .
44017029	Oqo , ni da sa kawa ni Kalou , e sega ni dodonu me da nanuma sa tautauvata na Kalou kei na koula , se na siliva , se na vatu , sa ceuta na matai se na tamata vuku .
44017030	Ia na gauna ni lialia sa vosota oti na Kalou ; a sa vakarota e na gauna edaidai vei ira na tamata kecega e na veivanua kecega me ra veivutuni ;
44017031	ni sa lokuca ko koya na siga , ena lewai vuravura kina e na lewa dodonu , vei koya na tamata sa lesia ko koya ; a sa vakadinadina kina vei ira na tamata kecega , e na nona vakaturi koya cake tale mai na mate .
44017032	Ia ni ra sa rogoca na tu cake tale mai na mate , sa vakalialia ko ira eso ; ka so sa kaya , Keitou na rogoci iko tale e na ka oqo .
44017033	Sa qai lako tani yani e na kedra maliwa ko Paula .
44017034	A sa kabiti koya eso na tamata , a ra sa vakabauta ; e dua vei ira ko Taionisio mai na mataveilewai mai na vanua-cecere nei Arisi , kei na yalewa sa vakatokai ko Tamarisi , koi rau kei ira tale eso .
44018001	Sa oti na veika oqo , sa lako tani e Aceni ko Paula , ka yaco ki Korinica ;
44018002	a sa kunea kina e dua na kai Jutia a yacana ko Akuila , sa sucu mai Ponito , a sa qai lako walega mai Itali , kei na watina ko Pirisila ; ni sa vakarota ko Kilotiu me lako tani e Roma na kai Jutia kecega ; a sa lako vei rau ko koya .
44018003	Ka ni ratou sa matai vata , sa tiko vata kei rau ko koya , ka cakacaka : ni ratou sa matai ni vale-laca .
44018004	A sa vunau e na vale ni lotu e na veisiga ni vakacecegu kecega , a sa rawai ira na kai Jutia kei ira na kai Kirisi .
44018005	Ia ni sa lako mai Masitonia ko Sailasa kei Timoci , sa vakauqeti ko Paula , a sa dautukuna vei ira na kai Jutia ni sa Karisito ga ko Jisu .
44018006	Ni ra sa qai vorata ka vosa vakacaca sa kuretaka na nonai sulu ko koya , ka kaya vei ira , Ena baleti kemudou ga na nomudou rusa ; au sa sega ni cala kina : kaâu sa qai lako vei ira na veimatanitu tani .
44018007	A sa lako tani eke , ka curu ki na nona vale e dua , a yacana ko Taito Jusitu , a tamata sa lotu tiko vua na Kalou , a sa voleka ki na vale ni lotu na nona vale .
44018008	A sa vakabauta na Turaga ko Kirisipo , na turaga ni vale ni lotu , kei ira kecega na nona lewe-ni-vale ; a sa lewe vuqa na kai Korinica ni ra sa rogoca , era sa vakabauta , ka ra sa papitaisotaki .
44018009	Sa qai kaya vei Paula na Turaga e na bogi e na raivotu , Kakua ni rere , mo vosa ga , ka kua ni ko galu ;
44018010	ni kaâu sa tiko vata kei iko , ka na sega e dua me sagai iko me vakacacani iko : ni sa lewe vuqa na noqu tamata e na koro oqo .
44018011	A sa tiko maikea ko koya ka yabaki dua ka vula ono , ka dauvakavulici ira e na vosa ni Kalou .
44018012	Ia ni sa turaga mai Akaia ko Kalio , era sa lomavata na Jiu me ra tauri Paula vakaukauwa , a ra sa kauta ki na mata ni tikotiko ni veilewai ,
44018013	ka kaya , Ko koya oqo sa vakavulici ira na tamata me ra masu vakatani vua na Kalou ka sega ni vaka na vunau .
44018014	Ia ni sa vakarau vosa ko Paula , sa kaya vei ira na Jiu ko Kalio , Oi kemudou na Jiu , kevaka sa dua na ka e kovei , se dua na ca levu , e dodonu meâu vosoti kemudou :
44018015	ia kevaka e veiletitaki nai vakavuvuli , kei na yaca eso , kei na nomudou vunau , dou lewa ga ; ni kaâu sa sega ni via lewa na veika vakaoqo .
44018016	A sa vakasevi ira tani e na mata ni tikotiko ni veilewai .
44018017	A ra sa qai tauri Sosiceni na turaga ni vale ni lotu , ka vaculaka e na mata ni tikotiko ni veilewai . A sa weletaka na ka kecega oqo ko Kalio .
44018018	Sa oti oqori sa tiko ga ko Paula ka dede , a sa qai tatau vei ira na veiwekani , ka soko ki Siria , ko iratou vata kaya ko Pirisila kei Akuila ; a sa tasia mada na uluna mai Kenikiria : ni sa bubului eliu ko koya .
44018019	A sa yaco ki Efeso , ka laivi rau kina : a sa curu ko koya ki na vale ni lotu , ka vakavulici ira na Jiu .
44018020	Ia ni ra sa masuta me tiko dede vei ira , sa sega ni vinakata ko koya ;
44018021	ia sa tatau ga vei ira , ka kaya , Au na lesu tale mai vei kemudou , kevaka e vinakata na Kalou , a sa soko tani e Efeso ko koya .
44018022	Ia ni sa sobu ki Sisaria , ka lako cake , ka veikidavaki kei ira nai soqosoqo lewe ni lotu , sa qai lako sobu ki Anitioki .
44018023	Ia ni sa tiko dede vakalailai , sa qai lako tani , a sa lakova vakadodonu voli na vanua ko Kalatia , kei Firijia , a sa vakataudeitaki ira kecega era sa lotu .
44018024	A sa dua na Jiu na yacana ko Apolosa , sa sucu mai Alekisadria , a tamata sa dauvosa vakavuku , a sa rawata sara me tukuna nai Vola Tabu ko koya , sa tadu ki Efeso .
44018025	Sa vakatavulici ko koya oqo e nai vakavuvuli ni Turaga , ia sa katakata na yalona , a sa tukuna ko koya ka vunautaka vagumatua na veika ni Turaga , ia sa kila ga na papitaiso i Joni .
44018026	A sa vakatekivu me vosa doudou e na vale ni lotu : ia ni rau sa rogoca ko Akuila kei Pirisila , erau sa kauta vei rau , a rau sa tukuna vakadodonu cake vei koya nai vakavuvuli ni Kalou .
44018027	Ia ni sa via lako yani ki Akaia ko koya , era sa vakauqeti koya kina ko ira na veiwekani ka ra sa volavola , ka masuti ira sa lotu me ra vakacegui koya : ia ni sa yaco kina ko koya , sa vukei ira vakalevu era sa vakabauta e na loloma :
44018028	ni sa ka gumatua sara na nona rawai ira votu na Jiu , e na veileti kei ira , ka sa vakatakila mai nai Vola Tabu ni sa Karisito ko Jisu .
44020001	Ia ni sa oti na ue , sa kacivi ira era sa lotu ko Paula , a sa tatau , ka lako tani yani me lako ki Masitonia .
44020002	Ia ni sa lakova oti na yasana ko ya ko koya , ka vakavulici ira vakalevu , sa qai lako ki Kirisi .
44020003	A sa tiko mada kina ka vula tolu . Ia ni ra sa buki kena vere ko ira na Jiu , ni sa vakarau soko ki Siria , sa qai nakita ko koya me lakovi Masitonia e na nona lesu tale .
44020004	A ratou sa lako vata kaya ki Esia ko Sopatero na kai Peria ; kei Arisitako kei Sekudu , koi rau na kai Cesalonaika ; kei Keio na kai Tapi , kei Timoci ; kei Tikiko kei Tirofimo , koi rau na kai Esia .
44020005	O iratou oqo eratou sa lako eliu ka waraki keitou mai Tiroa .
44020006	Ia ni sa oti mada na gauna ni kana madrai tawa leveni , keitou sa qai soko tani e Filipai , ka bogi lima keitou sa qai vauci ira mai Tiroa ; keitou sa tiko mada kina ka bogi vitu .
44020007	Ia e nai matai ni siga ni wiki , ni sa soqoni vata ko ira sa lotu me ra dovi madrai , sa vunau vei ira ko Paula , ni sa vakarau lako e na mataka ; a sa vunau tiko ka lomaloma-ni-bogi na vanua .
44020008	A sa vuqa na cina e nai taba loma ni vale ecake , keimami sa soqoni vata kina .
44020009	A sa dua na cauravou na yacana ko Utiko , sa tiko voleka ki na katuba ecake , a sa moce lutu sara ; ia ni sa vunau vakadede ko Paula , sa biti koya na moce , a sa lutu sobu mai nai katolu ni taba loma ni vale , ia ni sa laveti cake sa mate tu .
44020010	A sa lako sobu ko Paula a sa davo ki delana , ka mokota , ka kaya , Dou kakua ni kidroa ; ni sa tiko vua na yalona .
44020011	Ia ni sa lako cake ko koya , ka dovi madrai , ka kana , a ra sa veivosaki vakadede , ka kida na mataka , sa qai lako tani ko koya .
44020012	A ra sa kauta mai na cauravou ni sa bula , a ra sa vakacegui vakalevu .
44020013	Ia keitou sa liu yani ka vodoka na waqa , ka soko ki Aso , ni keitou sa nanuma me vakavodoki Paula kina , sa vakaoqo na nona lewa , ni sa via taubale ko koya .
44020014	Ia ni keitou sa sota kaya mai Aso , keitou sa vakavodoka , ka yaco ki Mitilini .
44020015	Ia keitou sa soko tani yani eke , ka yaco me donui Kio e na siga sa tarava ; ka bogi dua , keitou sa yaco ki Samo ; ka bogi dua tale , keitou sa yaco ki Milito .
44020016	Ni sa lewa oti ko Paula me sokobaleti Efeso , me kua ni tiko vakadede mai Esia ; ni sa vakariri , kevaka e rawa vua , me tiko mada mai Jerusalemi ka qai yaco na siga ni Penitiko .
44020017	A sa talaki mai Milito ki Efeso , me lakovi ira na nodra qase nai soqosoqo lewe ni lotu .
44020018	Ia ni ra sa yaco vua , sa kaya vei ira ko koya , Dou sa kila na noqui valavala e na veisiga kecega kaâu a tiko kina kei kemudou , sa vakatekivu e nai matai ni siga kaâu a lako mai kina ki Esia ;
44020019	niâu a qarava na Turaga e na yalo e malumalumu sara , ka levu na wai ni mataqu , kei na dauvere sa yaco vei au ni ra sa buki qau vere ko ira na Jiu :
44020020	ni kaâu a sega ni rere meâu kua kina ni tukuna e dua na ka sa yaga vei kemudou , kaâu vakavulici kemudou , ni dou sa soqoni vata , e na veivale talega ,
44020021	niâu a vakarota tiko kivei ira na Jiu , vei ira talega na veimatanitu tani , na veivutuni vua na Kalou , kei na vakabauta na noda Turaga ko Jisu Karisito .
44020022	Ka raica au sa qai lako ki Jerusalemi ka ni sa uqeti au na yaloqu , kaâu sa sega ni kila se cava ena yaco kina vei au ;
44020023	oqo ga ni sa vakatakila vei au na Yalo Tabu e na veikoro kecega , ka kaya sa waraki au nai vesu kei na rarawa .
44020024	Ia kaâu sa sega sara ni nanuma na noqu bula me ka talei vei au ka meâu vakaotia ga na noqu cakacaka kei nai tavi ka solia mai vei au na Turaga ko Jisu , meâu vakatakila nai tukutuku-vinaka ni loloma ni Kalou .
44020025	Ka raica , au sa kila dou na sega ni raica tale na mataqu , koi kemudou kecega au a lako voli e na kemudou maliwa , ka vunautaka na matanitu .
44020026	O koya ga kaâu sa vakadinadina kina vei kemudou e na siga oqo , niâu sa sega ni cala e na vukuna e dua sa na cudruvi :
44020027	niâu sa sega ni rere ni tukuna vei kemudou na loma ni Kalou taucoko .
44020028	O koya ga mo dou vakaraici kemudou , kei ira kecega na qele-ni-sipi , sa lesi kemudou kina na Yalo Tabu mo dou nodrai vakatawa , mo dou vakania nai soqosoqo lewe ni lotu ni Kalou ; ko ira sa volia ko koya , e na nona dra ga .
44020029	Niâu sa kila oqo , niâu sa lako tani eke ena qai curu mai vei kemudou eso na wolifa ca sara ; era na sega ni lomani ira na qele-ni-sipi .
44020030	Ena tubu cake talega eso na tamata vei kemudou , era na vosataka na ka e veivakacalai , me mari ira kina era sa lotu me ra muri ira .
44020031	O koya mo dou qai vakatawa , ka nanuma ni sa tolu na yabaki kaâu a sega ni mudu kina ni vunauci kemudou kecega e na siga kei na bogi , ka vakawai tiko na mataqu .
44020032	Oi kemudou na veiwekani , au sa qai tataunaki kemudou vua na Kalou , kei na vosa ni nona loloma o koya sa rawata me vakatataki kemudou ka solia vei kemudou mo doui votavota vata kei ira kecega sa vakasavasavataki .
44020033	Au sa sega ni kocova na siliva , se na koula , se nai sulu ni tamata e dua .
44020034	Dou sa kila talega , ni sa daucakacaka na ligaqu oqo me so na ka e yaga vei au , vei iratou talega eratou sa tiko vei au .
44020035	E na ka kecega au sa vakatakila vei kemudou , ni sa kilikili mo dou daucakacaka vakaoqo mo dou vukei ira sa malumalumu , mo dou nanuma talega na vosa ni Turaga ko Jisu , ni sa kaya ko koya , A ka ni veivakalougatataki vakalevu me soli ka , ka vakalailai ga me taura na ka .
44020036	Ia ni sa vosa oti vakaoqo ko koya sa tekiduru , ka masu vata kei ira vakaaduaga .
44020037	A ra sa tagi sara kecega , ka mokoti Paula , ka reguci koya ;
44020038	a sa rarawa vakalevu na lomadra e na vuku ni vosa ka kaya ko koya , ni ra na sega ni raici koya tale . A ra sa talatala vua ki waqa .
44021001	Ia ni keitou sa biuti ira , keitou sa vakarewa ka vue yani ki Kosa , ka e na mataka ki Roti : ka maikea ki Patara :
44021002	ia ni keitou sa kunea e dua na waqa sa soko yani ki Finaisi , keitou sa vodoka , ka soko yani .
44021003	Ia ni keitou sa kunei Kipiro , keitou sa sokobaleta e na neitou i mawi , ka keitou sa soko ki Siria , ka uru ki Taia ; ni sa sobu kina nai usana ni waqa .
44021004	Ia ni keitou sa kunei ira sa lotu , keitou sa tiko kina ka bogi vitu : ia ni sa vakavuna na Yalo Tabu , era sa kaya vei Paula , me kakua ni lako cake ko koya ki Jerusalemi .
44021005	Ia ni keitou sa vakaotia na veisiga ko ya , keitou a qai cavu tu ka lako yani : a sa talatala vei keitou ko ira kecega kei ira na watidra , kei ira na luvedra , keitou sa yaco mada ki nai bili ni koro , keitou sa qai tekiduru e matasawa , ka masu .
44021006	Ia ni keitou sa veitatau , keitou sa vodo ki waqa ; a ra sa suka tale ki nodratou .
44021007	Ia ni keitou sa soko mai Taia , keitou sa yaco ki Toleme , ka veikidavaki kei ira na veiwekani , ka tiko vata kei ira ka bogi dua .
44021008	E na mataka cake keitou sa lako yani koi keitou sa lako vata kei Paula , ka yaco ko Sisaria : ia keitou sa curu ki na vale i Filipi nai vakavuvuli , ko koya sa dua vei ira na lewe vitu , ka keitou sa tiko vata kaya .
44021009	A sa lewe va na luvena , eratou sa goneyalewa , a ratou sa dauparofisai .
44021010	Ia ni keitou sa bogi vuqa maikea , sa lako sobu mai Jutia e dua na parofita , ko Akapo na yacana .
44021011	Ia ni sa curu mai vei keitou ko koya , sa taura nai vau-ni-sulu nei Paula , a sa vesuka na ligana kei na yavana , ka kaya , Sa vakaoqo na vosa ni Yalo Tabu , Era na vesuka vakaoqo nai taukei ni vau-ni-sulu oqo ko ira na kai Jutia era sa tiko mai Jerusalemi , a ra na solia ki na ligadra era sa sega ni lotu .
44021012	Ia ni keitou a rogoca na veika oqo , koi keitou kei ira talega nai taukei , keitou a vakamasuti koya me kakua ni lako cake ki Jerusalemi .
44021013	Sa qai kaya ko Paula , A cava dou sa kitaka ni dou sa tagi ka vakadatuvutaka na lomaqu ? niâu sa sega ni vakarau meâu vesu walega , meâu mate talega mai Jerusalemi e na vuku ni yaca ni Turaga ko Jisu .
44021014	Ia ni sa bese ni vakarogoca ko koya , keitou sa kua soti , ka kaya , Me yaco ga na nona lewa na Turaga .
44021015	Ia ni sa oti na veisiga oqo , keitou sa vakasosolo na neitou veika , ka lako cake ki Jerusalemi .
44021016	Eso talega era sa lotu mai Sisaria , era sa lako vata kei keitou , a ra sa kauta e dua sa lotu makawa , ko Nasoni , na kai Kipiro , me keitou moce e nona vale .
44021017	Ia ni keitou sa yaco ki Jerusalemi , era sa vakacegui keitou e na reki ko ira na veiwekani .
44021018	Ia ni mataka cake sa lako vata kei keitou ko Paula kei Jemesa ; a ra sa tiko kina ko ira kecega na qase .
44021019	Ia ni sa veikidavaki kei ira ko koya sa qai tukuna yadua na ka kece ka cakava na Kalou e na kedra maliwa na veimatanitu e na nona vunau tiko .
44021020	Ia ni ra sa rogoca , era sa vakavinavinaka vua na Kalou , a ra sa kaya vua , O iko na wekai keitou , ko sa raica , era sa le vica na udolu na Jiu era sa vakabauta ; a ra sa gumatua kecega me ra muria na vunau :
44021021	ia ka so sa tukuni iko vei ira , ni ko sa vakavulici ira kecega na Jiu , era sa tiko e na kedra maliwa na veimatanitu tani , me ra biuti Mosese , ni ko sa kaya me ra kakua ni cilivi ira na gone , se muria nai valavala eliu .
44021022	Ena vakabeka evei oqo ? ni ra na rogoca dina ko sa tadu mai .
44021023	O koya mo qai kitaka na ka oqo keitou sa kaya vei iko : E le va na tamata sa tiko vata kei keitou , eratou a bubului ;
44021024	mo kauti iratou , ka vakasavasavataki iko vata kei iratou , ka volia na nodratoui madrali , me ratou tasia na uludratou ; me ra kila kecega kina ni sa sega ni dina na ka kecega ko sa tukuni kina vei ira , ka ni ko sa muria talega na vunau e na nomui valavala .
44021025	Ia e na vukudra na veimatanitu tani era sa vakabauta , eda sa vola oti kina ka lewa , me ra maroroi ira ga mai na ka sa cabo ki na veimatakau , mai na dra talega , kei na ka sa kuna , kei na daudara .
44021026	Sa qai kauti iratou na tamata ko Paula , ia ni sa vakasavasavataki koya vata kei iratou e na mataka , sa curu ki na vale ni soro , me tukuna na siga ena oti kina na vakasavasavataki , ka me cabori nai madrali e na vukudratou yadua .
44021027	Ia ni sa vakarau oti na bogi vitu , ni ra sa raici koya e na vale ni soro ko ira na Jiu mai Esia , era sa vakauqeti ira na tamata kecega , ka tauri koya ,
44021028	a ra sa qoqolou , Oi kemudou na Isireli , dou veivuke mai : ko koya oqo na tamata sa dauvakavulici ira na tamata kece , e na veiyasana kecega , me ra cati ira na kai noda , kei na vunau , kei na tikina oqo : a sa kauta talega eso era sa matanitu tani ki na vale ni soro , a sa vakadukadukalitaka na tikina tabu oqo .
44021029	Ni ra a raica eliu sa tiko vata kaya e na koro ko Tirofimo na kai Efeso , a ra sa nanuma sa kauta ko Paula ki na vale ni soro .
44021030	A ra sa ue kecega na lewe ni koro , a ra sa cici vata ko ira na tamata : a ra sa tauri Paula , ka yarataka mai na vale ni soro ki tautuba : a sa sogo sara na katuba .
44021031	Ia ni ra sa segata me ra vakamatei koya , sa yaco vua na turaga levu ni mata sotia nai tukutuku , ni sa ue ko Jerusalemi taucoko .
44021032	A sa kauta sara ko koya eso na sotia , ka so na turaga lalai , ka cici sobu vei ira : ia ni ra sa raica na turaga levu kei ira na sotia , era sa mudu ni vaculaki Paula .
44021033	Sa qai lako voleka na turaga levu , ka tauri koya , a sa kaya me vesuki e na sinucodo e rua ; a sa taroga se ko cei ko koya , ka cava talega ka kitaka .
44021034	A ra sa dui kacivaka na ka tani ko ira na lewe vuqa ; ia ni sa sega ni kila ko koya na kena dina e na vuku ni ue , sa qai kaya me kau ko koya ki na bure ni valu .
44021035	Ia ni sa yaco ko koya ki nai kabakaba , sa yaco ni ra sa veibiliyaki koya yani ko ira na sotia e na vuku ni nodrai valavala vakaukauwa na lewe vuqa :
44021036	ni sa lewe vuqa na tamata era sa muria , ka qoqolou , Kauta tani yani .
44021037	Ia ni sa tuberi tiko ko Paula ki na bure ni valu , sa kaya ko koya vua na turaga levu ni valu , E tara meâu vosa mada vei kemuni ? Sa qai kaya ko koya , Ko sa kila li na vosa va-Kirisi ?
44021038	Ko sa sega li ni koya na kai Ijipita , ko koya ka vere e na gauna sa oti , ka kauti ira ki na veikau e le va na udolu na Daulaba ?
44021039	Sa qai kaya ko Paula , Oi au na Jiu , na kai Tarisu mai Silisia , sa sega ni koro kaisi na noqu koro ; ia kaâu sa masuti kemuni mo ni laivi au mada meâu vosa vei ira na tamata .
44021040	Ia ni sa vakatara ko koya , sa tu cake ko Paula e nai kabakaba , ka vakatabataba vei ira na tamata . Ia ni ra sa tiko lo sara , sa vosa vei ira ko koya e na vosa vaka-Iperiu , ka kaya ,
44022001	Oi kemuni na veiwekani , kei na qase , ni vakarorogo mai ni kaâu sa tukuni au vei kemuni :
44022002	Ia ni ra sa rogoca sa vosa ko koya vei ira e na vosa vaka-Iperiu , era sa tiko lo sara , a sa kaya ko koya :
44022003	Oi au dina na Jiu , au a sucu mai Tarisu mai Silisia , ia kaâu a susugi e na koro oqo , ka sa vakatavulici au vakadodonu ko Kamalieli me vaka na nodra vunau na qase , ia kaâu a gumatua e na vuku ni Kalou , me vakataki kemuni kecega e na siga oqo :
44022004	ia kaâu a vakacacani ira sa Lotu vakaoqo me ra mate , ia kaâu a vesuka ka biuta ki na vale ni veivesu na tagane eso ka so na yalewa .
44022005	A sa noqui vakadinadina na bete levu , kei ira kecega na qase : ni kaâu a taura na nodrai vola vei ira na veiwekani , ka lako ki Tamasiko , meâu kauti ira era sa tiko kina ki Jerusalemi ni ra sa vesuki , me ra cudruvi .
44022006	Ia sa yaco , ni kaâu sa lako yani , ka toro voleka ki Tamasiko e na siga levu tutu , sa dua na rarama levu sa cila vakasauri mai lomalagi ka vakavolivoliti au .
44022007	Au sa qai bale ki na qele , ka rogoca e dua na vosa sa kaya vei au , I Saula , i Saula , ko sa vakacacani au e na vuku ni cava ?
44022008	Au sa qai taroga , O cei beka koi kemuni Turaga ? A sa kaya vei au ko koya , Oi au ko Jisu na kai Nasareci , ko koya ko sa vakacacana .
44022009	A ra sa raica dina na rarama ko ira sa lako vata kei au ; a ra sa sega ni rogoca na vosa i koya sa vosa mai vei au .
44022010	Au sa qai taroga , A cava meâu kitaka , noqu Turaga ? A sa kaya mai vei au na Turaga , Cavu tu , ka lako ki Tamasiko ; ia ena tukuni kina vei iko na ka kecega sa lesi vei iko mo kitaka .
44022011	Ia ni kaâu sa sega ni rai rawa e na vuku ni kena remoremo na rarama ko ya , era sa tuberi au ko ira sa lako vata kei au , kaâu sa yaco kina ki Tamasiko .
44022012	A sa dua ko Ananaiasa , a tamata lotu dina me vaka na vunau , a sa rogo vinaka vei ira kecega na Jiu era sa tiko maikina ,
44022013	sa lako mai vei au , a sa tu , ka kaya vei au , Na wekaqu Saula , mo rai vinaka mai . Ia , e na tiki-ni-siga ko ya , kaâu sa rai cake vua .
44022014	A sa kaya ko koya , Sa digitaki iko na nodra Kalou na noda qase , mo kila na lomana , ka raici Koya na Yalododonu , ka rogoca na vosa ni gusuna :
44022015	ni ko na dautukuni koya vei ira na tamata kecega e na ka ko sa raica ka rogoca .
44022016	Ko sa qai vakaberabera tale e na vuku ni cava ? tu cake , mo papitaisotaki , ka vuya laivi na nomui valavala ca , ni ko sa masuta na yaca ni Turaga .
44022017	Ia ka yaco , ni kaâu sa lesu tale mai ki Jerusalemi : ni kaâu sa masu tiko e na vale ni soro , au sa raica na raivotu :
44022018	ia kaâu sa raici koya ni sa kaya vei au Kusarawa mo lako tani e Jerusalemi : ni ra na sega ni vakabauta na nomui tukutuku e na vukuqu .
44022019	Au sa qai kaya , Kemuni na Turaga , era sa kila ni kaâu a biuti ira ki na vale ni veivesu era sa vakabauti kemuni ka vakanakuitataki ira e na vale ni lotu kecega :
44022020	ia ni sa vakadavei na dra kei Sitiveni ko koya ka dautukuni kemuni , au a tu voleka talega kina , ka vinakata na nona mate , ka maroroya na nodrai sulu era sa vakamatea .
44022021	Sa qai kaya vei au ko koya , Lako tani yani : ni kaâu na talai iko vakayawa vei ira na veimatanitu tani .
44022022	Ia era sa rogoci koya ka yacova mada na vosa oqo , era sa qai tabalaka cake na domodra , ka kaya , Me kau tani e vuravura na tamata sa vakaoqo : ni sa sega ni dodonu me bula .
44022023	Ia ni ra sa qoqolou , ka veibiuyaka na nodrai sulu , ka biuta na kuvu-ni-soso ki na cagi ,
44022024	sa kaya na turaga levu ni valu me ra kauti koya ki na bure ni valu , a sa kaya me tarogi ni sa vakanakuitataki , me kila ko koya se cava era sa qolouvaki koya kina vakaoqo .
44022025	Ia ni ra sa vesuka tiko e na wa , sa taroga ko Paula vua na turaga sa tu kina , E tara beka vei kemudou mo dou vakanakuitataka na kai Roma , ka sega mada ni lewai ?
44022026	Ia ni sa rogoca na turaga ko ya , sa laki tukuna vua na turaga levu ni valu , ka kaya , Mo lewai iko vinaka e na ka ko kitaka : ni sa kai Roma na tamata oqo .
44022027	Sa qai lako mai na turaga levu ni valu , ka kaya vua , Tukuna mai vei au , se ko sa kai Roma se segai . Sa kaya ko koya , Io .
44022028	Sa qai kaya na turaga levu ni valu , Sa ka levu nai lavo kaâu sa volia kina meâu lewe ni koro ko ya . A sa kaya ko Paula , Ia koi au , kaâu a sucu kina .
44022029	Era sa qai lako tani sara ko ira sa lesi me ra tarogi koya ; a sa rere talega na turaga levu , ni sa kila e kai Roma ko koya , e na vuku talega ni nona vesuki koya .
44022030	Ia e na mataka ni sa via kila ko koya na kena dina ni ka era sa beitaki koya kina ko ira na Jiu , sa sereka na kenai vesu ko koya , a sa kaya vei ira na bete levu kei na nodra mataveilewai kecega me ra lako mai ; a sa qai kauti Paula sobu , ka vakatura e matadra .
44023001	A sa vakaraici ira matua na mataveilewai ko Paula , ka kaya , Oi kemuni na veiwekani , au sa muria tiko ka yacova na siga oqo na ka kaâu a nanuma sa dodonu e na mata ni Kalou .
44023002	A sa kaya ko Ananaiasa na bete levu vei ira sa tu voleka vua me ra tavia na gusuna .
44023003	Sa qai kaya vua ko Paula , Ena tavi iko na Kalou , ko iko na lalaga sa boro vulavula : ko sa tiko beka mo lewai au me vaka na vunau , ka sa kaya meâu tavi , ia ka sa sega ni vaka na vunau ?
44023004	Sa qai taroga ko ira sa tu voleka , O sa vosavakacacataka li na bete levu ni Kalou ?
44023005	Sa qai kaya ko Paula , Au sa sega ni kila , koi kemuni na veiwekani , ni sa bete levu ko koya : ni sa volai , Mo kakua ni vosavakacacataki koya sa lewai ira na kai nomu .
44023006	Ia ni sa kunea ko Paula ni sai tokani i Setoki eso vei ira , ka so tale era Farisi , sa kaci ko koya e na matadra na mataveilewai , Oi kemuni na veiwekani koi au na Farisi , a luve ni Farisi : e na vuku niâu sa vakadinata ni na tu cake tale na mate kaâu sa tarogi kina .
44023007	Ia ni sa vosa oti vakaoqo ko koya , sa tubu na veileti vei ira na Farisi , kei ira nai tokani i Setoki ; a sa tawase rua kina na lewe vuqa .
44023008	Ni sa daukaya ko ira nai tokani i Setoki sa sega na tu cake tale mai na mate , se agilose , se yalo ; a sa daukaya ko ira na Farisi sa dina ruarua .
44023009	A sa levu na qoqolou , a sa qai tu cake ko ira na vunivola era nodrai tokani na Farisi ; a ra sa gumatua , ka kaya , Keitou sa sega ni kunea e dua na ka ca vua na tamata oqo ; ia ka vakaevei kevaka sa vosa vua e dua na agilose se na yalo ?
44023010	Ni sa qai tubu na veileti levu , sa rere na turaga levu ni valu , de ra basuraki Paula , a sa vosa vei ira na sotia , me ra lako sobu me ra kaliraka vakaukauwa maivei ira , ka me ra kauta ki na bure ni valu .
44023011	Ia e na bogi sa muri sa tu voleka vua ko koya na Turaga , ka kaya , Mo vakacegu ga , Paula : ni sa kilikili mo tukuni au mai Roma talega , me vaka ko sa tukuni au e Jerusalemi .
44023012	Ia ni sa siga mai , sa buki vere ko ira na Jiu eso , a ra sa veivakadreti e na bubului , ka kaya me ra kakua ni kana se gunu me rawa mada na nodra vakamatei Paula .
44023013	A ra sa lewe vasagavulu ka mani vakacaca era sa bukia na vere oqo .
44023014	A ra sa lako mai vei ira na bete levu kei ira na qase , ka kaya , Keitou sa veivakadreti e na bubului levu , me keitou kakua ni kania e dua na ka , me sa rawa mada na neitou vakamatei Paula :
44023015	ia koi kemudou kei ira talega na mataveilewai , dou tukuna vua na turaga levu ni valu me kauti koya sobu mai vei kemudou , me vaka dou sa via taroga vakadodonu e na vukuna : ia koi keitou , ni sa bera ni yaco ko koya , keitou sa vakarau tu me vakamatea .
44023016	Ia sa rogoca na vere oqo na luvena-tagane na gane i Paula , ka sa lako ka curu ki na bure ni valu , ka tukuna vei Paula .
44023017	Sa qai kaciva e dua vei ira na turaga ni valu ko Paula , ka kaya , Kauta na cauravou oqo vua na turaga levu ni valu ; sa dua na ka sa tu vua me tukuna vei koya .
44023018	Sa qai kauta me rau lako vua na turaga levu ni valu , a sa kaya , Sa kacivi au ko Paula na tamata ka vesu tu , ka kaya meâu kauta mai vei iko na cauravou oqo , ni sa dua na ka sa tu vua me tukuna vei iko .
44023019	Sa qai taura na ligana na turaga levu ni valu , a rau sa lako vakatikitiki vakai rau ; a sa taroga , A cava beka na ka sa tu vei iko ko sa via tukuna vei au ?
44023020	Sa qai kaya ko koya , Sa lomavata ko ira na Jiu me ra masuti iko mo kauti Paula sobu e na mataka vei ira na mataveilewai , me vaka ko sa via taroga vakadodonu eso na ka e na vukuna ;
44023021	ia mo kakua ni vakarogoca na nodra vakamamasu ; ni ra sa le vasagavulu ka mani vakacaca era sa lawavaka , a ra sa veivakadreti vakai ira e na bubului , me ra kakua ni kana se gunu me ra vakamatei koya mada eliu : a ra sa qai vakarau tu , a ra sa waraka ga mo yalata vei ira .
44023022	Sa qai vakalaiva na cauravou na turaga levu ni valu me lako yani , a sa vakarota , Mo kakua ni tukuna vua e dua ni ko sa mai vakatakila vei au na ka oqo .
44023023	A sa kacivi rau e lewe rua na turaga ni valu ko koya , ka kaya , Vakarautaka na sotia e lewe rua na drau , kei na tamata e le vitusagavulu era vodo ose , kei na tamata e le rua na drau sa vakaiyaragi e na moto , me ra lako ki Sisaria e nai katolu ni tiki ni bogi ;
44023024	ka vakarautaka talega eso na ose , me vodo kina ko Paula , me kau vakavinaka ki Sisaria vei Filikesa na kovana .
44023025	A sa vola nai vola ko koya ka vakaoqo :
44023026	Koi au ko Kilotiu Laisiasa vua na turaga vinaka sara ko Filikesa , sa loloma !
44023027	A tamata oqo era a taura na Jiu , a sa voleka ni ra vakamatea ; au sa qai kauti ira na sotia , ka vakabulai koya , ni kaâu sa kila e kai Roma ko koya .
44023028	Ia niâu sa via kila se cava era sa beitaki koya kina , au sa kauta ki na nodra mataveilewai :
44023029	ia kaâu sa kunea ni sa beitaki ko koya e na ka eso e veiletitaki e na nodra vunau , ia ka sega na ka sa beitaki vua sa dodonu me mate kina se me vesu .
44023030	Ia ni sa tukuni mai vei au era sa lawavaki koya ko ira na Jiu , au sa vakariri meâu vakatala yani vei iko au sa vosa talega vei ira era beitaka me ra tukuna e matamu na veika sa beitaki kina ko koya . Sa loloma .
44023031	Sa qai kauti Paula ko ira na sotia , me vaka sa vakaroti vei ira , a ra sa kauta e na bogi ki Adipatiri .
44023032	Ia e na mataka era sa biuti ira sa vodo ose me ra lako vata kaya , a ra sa lesu tale ki na bure ni valu .
44023033	Ia ni sa yaco ki Sisaria ko ira oqori , era sa solia nai vola vua na turaga , ka vakaraitaki Paula talega vua :
44023034	ia ni sa wilika oti na turaga , sa taroga se ko cei na nona vanua . Ni sa qai kila sa kai Silisia ,
44023035	sa kaya Au na rogoci iko , ni ra sa yaco mai ko ira era sa beitaki iko . A sa vakarota me vakatawai e na vale ni veilewai nei Eroti .
44024001	Sa bogi lima sa qai lako sobu ko Ananaiasa na bete levu kei ira na qase , ka dua na tamata sa vuku e na vosa , ko Teritulu , era sa beitaki Paula vua na turaga .
44024002	Ia ni sa kacivi mai ko koya , sa vakatekivu ko Teritulu me beitaka , ka kaya , Keitou sa vakacegu vakalevu e na vukumuni , a sa yaco me vinaka na matanitu oqo e na nomuni lewa vakavuku ,
44024003	keitou sa vakavinavinaka kina e na veisiga kecega kei na veiyasana kecega , I Filikesa vakaturaga sara , ni keitou sa rekitaka .
44024004	Ia de balavu walega vei kemuni na noqu vosa , au masuti kemuni mo ni yalovinaka mo ni rogoci keitou mada vakalailai .
44024005	Ni keitou sa kunea na tamata la oqo e dauveivakacalai , a sa dauvakatubu ca ko koya vei ira kecega na Jiu e vuravura , a sa liu vei ira nai tokani ni kai Nasareci :
44024006	ka sa ia me vakacacana talega na vale ni soro ; ka keitou a taura , ka via lewa me vaka na neitou vunau .
44024007	Ia ko Laisiasa na turaga levu ni valu sa lako vakaukauwa mai , ka kaliraka mai na liga i keitou ,
44024008	a sa vosa vei ira era sa beitaki koya me ra lako mai vei kemuni : ia ni kemuni sa tarogi koya , ko ni na kila rawa na ka kecega keitou sa beitaka vua .
44024009	A ra sa vakadinadina ko ira na Jiu , ka kaya sa dina na veika oqo .
44024010	Ia ni sa deguvacu na turaga vei Paula me vosa , sa qai kaya ko koya , Niâu sa kila sa vuqa na yabaki ko ni sa turaga ni lewa kina e na vanua oqo , au sa vinakata vakalevu meâu tukuni au :
44024011	O ni sa kila , sa qai oti walega e tinikarua na bogi ni kaâu a lako cake kina ki Jerusalemi meâu lotu .
44024012	A ra sa sega ni kunei au ni keirau sa veileti kaya e dua e na vale ni soro , se niâu sa vakatubu ca vei ira na lewe vuqa , sa sega ga e na veivale ni lotu , se e na koro ;
44024013	a ra sa sega talega ni vakatakila rawa ni sa dina na veika era sa beitaki au kina .
44024014	Ia na ka oqo kaâu sa vakatusa vei kemuni , ai valavala era sa vakatoka mei vakavuvuli vakatani , au sa lotu vakakina vua na nodra Kalou na noqu qase , ka vakadinata na ka kecega sa volai e na vunau kei ira na parofita :
44024015	ia kaâu sa vakanuinui vua na Kalou , ni na tu cake tale ko ira na mate , ko ira na yalododonu kei ira na sega ni yalododonu , o koya era sa nuitaka talega ko ira .
44024016	Ia na ka oqo kaâu sa gumatua kina , me kakua e dua na siga e cala kina na lewa-ni-lomaqu vua na Kalou , se vei ira na tamata .
44024017	Ia ni sa oti e vuqa na yabaki , kaâu a lako mai meâu kauta na ka-ni-loloma ki na noqu vanua , kei nai madrali eso .
44024018	Ia ka so na Jiu mai Esia era sa kunei au niâu sa vakasavasavataki e na vale ni soro , ia keitou sa sega ni lewe vuqa , se keitou ue .
44024019	E dodonu talega me ra mai tu e matamuni eke , ka tukuna , kevaka era sa kila e dua na ka ca vei au .
44024020	Se me ra tukuna ko ira oqo , kevaka era sa kunea e dua na ka ca vei au , niâu sa tu e na matadra na mataveilewai ,
44024021	e na vuku ga ni vosa e dua bauga sa vakaoqo , niâu sa tu e na kedra maliwa , ka kaci , E na vuku ni nodra tu cake tale na mate dou sa qai tarogi au kina e na siga oqo .
44024022	Ia ni sa rogoca na veika oqo ko Filikesa , a sa kila vinaka na Lotu , sa vakasukai ira , a sa kaya , Ni sa lako sobu mai ko Laisiasa na turaga levu ni valu , kaâu na qai lewa na ka dou sa veiletitaka .
44024023	A sa vosa ko koya vua e dua na turaga ni valu me vakatawai Paula , me laiva ga me lako voli , ka me kakua ni vakatatabuya e dua na wekana sa qaravi koya , se lako mai vua .
44024024	Ia sa bogi vica , sa lako mai ko Filikesa kei na watina ko Tarusila , na yalewa ni Jutia , ka sa talaki me lako mai ko Paula , ka sa vakarogoci koya ni sa vosataka na vakabauti Karisito Jisu .
44024025	Ia ni sa vunautaka tiko ko koya nai valavala dodonu , nai valavala malua , kei na veilewai sa bera mai , sa sautaninini ko Filikesa , ka kaya , Lako tani mada edaidai ; ia niâu sa lalaga e na dua na gauna , kaâu na kacivi iko mai .
44024026	Sa nuitaka talega ni na soli lavo vua ko Paula : o koya oqo sa talakitaki vakavuqa kina , me rau veivosaki kaya .
44024027	Ia ni sa oti e rua na yabaki , sa lako mai ko Porisiu Fesito mei sosomi kei Filikesa : ka ni sa vinakata ko Filikesa me vakayalovinakataki ira na Jiu vua , sa biuti Paula me vesu tu ga .
44025001	Ni sa tadu mai ki na vanua ko Fesito , ka sa oti e tolu na bogi , sa qai cavu tu e Sisaria me lako cake ki Jerusalemi .
44025002	Sa qai beitaki Paula vua ko ira na bete levu kei ira na nodra turaga na Jiu , a ra sa vakamasuta ,
44025003	ka kerekere vua me lomani ira e na vukuna , me talakitaki me lako mai ki Jerusalemi ko koya , a ra sa lawavaka me ra vakamatea e na gau ni sala .
44025004	Ia sa kaya ko Fesito , ni sa vakatawai tiko mai Sisaria ko Paula , a sa vakarau me lako yani kina ko koya .
44025005	A sa kaya , Oi kemudou na turaga , me da lako sobu vata , ia ke dua na ca sa tu vua na tamata oqo , mo dou qai beitaki koya kina .
44025006	A sa tiko vata ga kei ira ko koya ka bogi walu se bogi tini sa qai lako sobu ki Sisaria ; e na mataka cake sa tiko ko koya e nai tikotiko ni veilewai , a sa kaya me kau mai ko Paula .
44025007	Ia ni sa yaco mai ko koya , era sa tu vakavolivolita ko ira na Jiu era a lako sobu mai Jerusalemi , a ra sa beitaki Paula e na ka ca sara e vuqa , ia era sa sega ni vakadinadinataka rawa .
44025008	Ia sa tukuni koya ko Paula , Au sa sega ni kitaka e dua na ka ca , ki na nodra vunau na Jiu , se ki na vale ni soro , se kivei Sisa .
44025009	Ia ni sa vinakata ko Fesito me vakayalovinakataki ira na Jiu , sa vosa vei Paula , ka kaya , O sa vinakata mo lako cake ki Jerusalemi , mo lewai kina e mataqu e na veika oqo , se segai ?
44025010	Sa qai kaya ko Paula , Au sa tu e na mata ni tikotiko ni veilewai nei Sisa , a tikina e dodonu meâu lewai kina : au a sega ni kitaka e dua na ka ca vei ira na Jiu , oqo ko sa kila vinaka sara .
44025011	Kevaka kaâu sa tamatai valavala ca , seâu kitaka e dua na ka e dodonu meâu mate kina , au sa sega ni bese ni mate : ia kevaka e sega na veika oqo era sa beitaki au kina , sa sega e dua e rawata me soli au vei ira . Au sa cavuti Sisa me lewai au .
44025012	Ia ko Fesito , ni sa veivosaki oti kei ira na mataveilewai , sa kaya , O sa qai cavuti Sisa , ia ko na kau vei Sisa .
44025013	Sa bogi vica , erau sa qai lako mai ko Akaripa na tui kei Perinaise ki Sisaria , me rau veikidavaki kei Fesito .
44025014	Ia ni rau sa bogi vuqa kina , sa tukuni Paula ko Fesito vei koya na tui , ka kaya , Sa dua na tamata sa vesu tu , ko koya ka vakalaiva ko Filikesa :
44025015	ia niâu a tiko mai Jerusalemi , era sa beitaki koya ko ira na bete levu kei ira na nodra qase na Jiu , a ra sa kaya meâu lewai koya me cudruvi .
44025016	Au sa qai kaya vei ira , E sega ni nodrai valavala na kai Roma me solia walega e dua na tamata me vakamatei , ka malua me veirai mada kei ira sa beitaka , me sa rawa talega na nona tukuni koya e na vuku ni ka ca sa beitaki vua .
44025017	Ia ni ra sa yaco mai kike , au sa sega ni vakaberabera , ia e na mataka cake kaâu sa tiko e nai tikotiko ni veilewai , ka kaya me kau mai na tamata oqo .
44025018	Ia ni ra sa tu cake ko ira era sa beitaka , era sa sega ni beitaki koya e na ka ca me vaka na ka kaâu a nanuma :
44025019	ia ka so ga na ka sa veiletitaki kaya e na nodra lotu , kei na dua na tamata ko Jisu , ko koya sa mate , ia ka kaya ko Paula sa bula tiko ko koya .
44025020	Ia ni kaâu sa sega ni kila vinaka meâu lewa na veika oqo , au sa taroga se via lako cake ki Jerusalemi ko koya , me lewai kina e na veika oqo , se segai .
44025021	Ia ni sa vaka ko Paula , me tiko mada me lewai koya ko Akusito , au sa qai kaya me vakatawai tiko ka malua meâu vakatalai koya yani vei Sisa .
44025022	Sa qai kaya vei Fesito ko Akaripa , Oi au talega , kaâu sa via rogoca na tamata oqo . Sa kaya ko koya , E na mataka ko na rogoci koya .
44025023	E na mataka , ni rau sa lako mai ko Akaripa , kei Perinaise , erau ukucavu mai , a rau curu ki na vale ni veitarogi , kei ira vata na turaga levu ni valu , kei ira na turaga ni koro , ia ni sa vakarota ko Fesito , sa kau mai ko Paula .
44025024	A sa kaya ko Fesito , Kemuni Akaripa na tui , kei kemudou kecega na tamata sa tiko kei keitou eke , dou sa raica na tamata oqo , e na vuku i koya era sa cikevi au ko ira na Jiu e lewe levu , mai Jerusalemi , eke talega , ka ra sa kaya e sega ni dodonu me bula ko koya .
44025025	Ia ni kaâu sa kunea sa sega ni cakava ko koya e dua na ka ca sa dodonu me mate kina , a sa cavuti Akusito ko koya me lewai koya , au sa qai lewa meâu vakatalai koya kina .
44025026	Ia ka sega na ka e macala meâu volai koya kina vua na noqu turaga . O koya ga oqo kaâu sa kauta mai kina ki na matamudou , ia ka vakaidina vei kemuni , Akaripa na tui , me tarogi mada me macala kina na ka meâu vola .
44025027	Ni sa rairai vei au me ka lialia me tala e dua sa vesu , ka sega ni vakatakila talega na ka ca sa beitaki vua .
44026001	Sa qai kaya vei Paula ko Akaripa , Sa qai tara mo vakatusai iko mai . Sa qai dodoka na ligana ko Paula , ka tukuni koya :
44026002	Au sa nanuma kaâu sa kalougata , kemuni Akaripa na tui , niâu na tukuni au edaidai e matamuni e na vuku ni ka kecega era sa beitaki au kina na Jiu :
44026003	io , ni kemuni sa kila kecega na nodrai valavala na Jiu kei na veika era sa dauveiletitaka : o koya oqo kaâu sa masuti kemuni kina mo ni vosota mada ga mo ni rogoci au .
44026004	A noqui valavala niâu a gone ka yacova na siga oqo , niâu a tiko kei ira na kai noqu mai Jerusalemi , era sa kila kecega na Jiu ;
44026005	ko ira era sa kilai au eliu , kevaka era sa via tukuna mai , niâu sai valavala vaka-Farisi me vakataki ira era sa daumuria vakamatailalai sara na noda lotu .
44026006	Au sa qai tu talega meâu lewai e na vuku ni kaâu sa vakanuinuitaka na vosa ni yalayala ka solia na Kalou kivei ira na neimami qase :
44026007	ia sai koya na ka oqo era sa vakasama me ra rawata ko ira na neimami yavusa e tinikarua , era dausoro vagumatua e na siga kei na bogi . Ia e na vuku ni nuinui oqo , i Akaripa na tui , era sa beitaki au kina ko ira na Jiu .
44026008	E vakaevei , dou sa nanuma beka ni sa ka e dauveivakatitiqataki , me vakaturi ira cake tale na mate na Kalou ?
44026009	Oi au talega , kaâu a nanuma e lomaqu ni sa dodonu meâu veimecaki e na ka e vuqa kei na yaca i Jisu na kai Nasareci .
44026010	Ia na ka talega oqo kaâu a kitaka mai Jerusalemi ; a ra lewe vuqa era sa lotu kaâu a sogolati ira e na veivale ni veivesu , ni ra sa lesi au kina na bete levu ; ia ni ra sa vakamatei kaâu sa kaya me vakakina .
44026011	Ia kaâu a cudruvi ira vakavuqa e na veivale ni lotu kecega , ka vakasaurarataki ira me ra biuta na lotu , ia niâu sa cudru vakalevu sara vei ira , au a vakacacana talega ki na veikoro tani .
44026012	Ia ni kaâu a lako tiko kina ki Tamasiko ni ra a lesi au ka talai au na bete levu ,
44026013	ni sa siga levu toka ga , na tui , au a raica e na sala e dua na rarama mai lomalagi , sa uasivia na kena remoremo na mata-ni-siga , a sa cila vakavolivoliti au kei ira talega era lako vata kei au .
44026014	Ia ni keitou sa bale kecega ki na qele , au sa rogoca e dua na domo sa vosa vei au e na vosa vaka-Iperiu , ka kaya , I Saula , i Saula , o sa vakacacani au e na vuku ni cava ? e ca vei iko mo caqeta na mata ni moto .
44026015	Au sa qai kaya , O cei koi kemuni , na Turaga ? A sa kaya na Turaga , Oi au ko Jisu , o koya ko sa vakacacana :
44026016	ia mo tu cake ga , ka tu e yavamu : niâu sa rairai vei iko e na vuku ni ka oqo , meâu lesi iko mei talatala kei na dautukutuku talega e na veika ko sa raici au kina , kei na veika kaâu na rairai kina vei iko :
44026017	niâu na vakabulai iko maivei ira na tamata na Isireli , kei ira na veimatanitu tani , o ira kaâu sa qai talai iko kina ,
44026018	mo laki basuka na matadra , me ra saumaki mai na butobuto ki na rarama , mai na kaukauwa talega nei Setani ki vua na Kalou me ra kakua ni cudruvi e nai valavala ca , me rai taukei vata talega emuri kei ira era yalosavasava , ni ra sa vakabauti au .
44026019	Ia ni sa oti oqo , i Akaripa na tui , au sa sega ni talaidredre ki na raivotu vakalomalagi :
44026020	ia kaâu sa tukuna mada eliu vei ira mai Tamasiko , kei Jerusalemi , kei na yasayasa kece vaka-Jutia , vei ira talega na veimatanitu tani , me ra veivutuni ka saumaki mai kivua na Kalou , ka kitaka nai valavala e kilikili kei na veivutuni .
44026021	O koya oqo era sa tauri au kina na Jiu e na vale ni soro , ka segata me ra vakamatei au .
44026022	Ia ni sa vukei au na Kalou , au sa bula kina ka yacova na siga oqo , ia kaâu sa tukuna tiko vei ira era lalai kei ira talega era lelevu , ka sa sega na ka tani kaâu sa kaya ko ya ga era a tukuna na parofita kei Mosese ena yaco mai :
44026023	ni na mate na Karisito , ni na kedrai matai era na tu cake tale mai na mate , ka na vakatakila na rarama vei ira na tamata na Isireli , vei ira talega na veimatanitu tani .
44026024	Ia ni sa tukuni koya tiko vakaoqo ko koya , sa vosa e na domo levu ko Fesito , I Paula , o sa lialia ; sa vakalialiai iko na vuku levu .
44026025	A sa kaya ko koya , I Fesito vakaturaga sara , au sa sega ni lialia ; au sa cavuta ga na vosa sa dina ka vuku :
44026026	ni sa kila na veika oqo na tui , ia kaâu sa vosa doudou kina vua ; niâu sa kila e sega ni vuni vei koya e dua na ka oqo , ni sa sega ni caka na ka e na dua na yasana vuni .
44026027	I Akaripa na tui , o ni sa vakadinati ira na parofita , se segai ? Au sa kila kemuni sa vakadinata ga .
44026028	Sa qai kaya vei Paula ko Akaripa , Sa vo e lailai mo rawai au meâu lotu va-Karisito .
44026029	Sa qai kaya ko Paula , Au sa masu vua na Kalou , e segai e na vukumu duaduaga , e na vukudra kece talega era sa rogoci au edaidai , se me vo e lailai , se me kakua ga ni vo , mo dou vakataki au ; ia me kakua ga e na sinucodo oqo .
44026030	Sa qai tu cake na tui , kei na kovana , kei Perinaise , kei ira era sa tiko vata kei iratou :
44026031	ia ni ra sa lako vakatikitiki tani , era sa veivosaki vakai ira , ka kaya , A tamata oqo sa sega ni kitaka e dua na ka sa dodonu me mate kina se me vesu .
44026032	Sa qai kaya vei Fesito ko Akaripa , Na tamata oqo kevaka sa sega ni cavuti Sisa me lewai koya , e dodonu ga me sereki .
44027001	Ia ni sa lewai oti me keitou soko ki Itali , era sa soli Paula , ka so tale na tamata sa vesu , vua e dua na turaga ni mata sotia nei Akusito , na yacana ko Juliase .
44027002	Ia ni keimami sa vodoka e dua na waqa ni Atiramitio , keimami sa vakarewa , ka nakita me keimami sokoravita na baravi kei Esia ; a sa dua na kai Masitonia mai Cesalonaika , o Arisitako , sa lako kei keimami .
44027003	Ia e na mataka keimami sa uru ki Saitoni . A sa lomavinaka vei Paula ko Juliase , a sa sereki koya me lako vei ira na wekana me vakacegui kina .
44027004	Keimami sa qai soko tani yani eke , ka sokoraviti Kipiro , ni sa ca na cagi .
44027005	Ia keimami sa sokota na wasawasa kei Silisia kei Pamifilia , ka yaco sara ki Maira mai Lisia .
44027006	A sa kunea kina na turaga ni valu e dua na waqa ni Alekisadria , sa soko ki Itali ; a sa vakavodoki keimami kina .
44027007	Ia ni keimami sa soko malua ga ka bogi vuqa , ka yaco vakadredre me donui Nito , ni sa tarovi keimami na cagi , keimami sa sokoraviti Kiriti , ka donui Salimoni ;
44027008	a sa vo e lailai me dredre ni sivia , keimami sa yacova e dua na yasana na yacana na Toba Vinaka ; a sa voleka kina e dua na koro ko Lasea .
44027009	Ia ni sa qai bogi vuqa , a sa mani dredre na soko , ka ni sa qai oti na gauna ni Lolo , sa qai vakasalataki ira ko Paula ,
44027010	ka kaya vei ira , Oi kemuni na turaga , au sa kila ena levu na ka e ca kei na ka eda na biuta e na soko oqo , ena sega ni ca walega nai usana kei na waqa , oi keda talega .
44027011	Ia na turaga ni valu sa vakabauti rau na turaga ni waqa kei na kenai taukei , ka segai na veika sa kaya ko Paula .
44027012	Ia ni sa sega ni vinaka na toba ko ya me kele kina e na vula i liliwa , era sa lewe vuqa vei ira sa lewa me ra soko tani yani , ni ra nanuma de sa rawa ki Finaisi , me ra kele kina e na vula i liliwa ; ko ya na toba ki Kiriti , a sa donuya na ceva era kei na tokalau vualiku .
44027013	Ni sa qai liwa vakamalua na ceva , era sa vakasama ni ra sa rawata na ka era a nakita , era sa cavui kelekele , ka sokoraviti Kiriti .
44027014	A sa sega mada ni dede , sa qai laba na cava levu , a yacana ko Urokilitoni .
44027015	Ia ni sa lebuka na laca ni waqa , ka sega kina ni tau rawa ki na mata ni cagi , keimami sa laiva ga me savu yani .
44027016	A sa savu kina ka volekata e dua na yanuyanu na yacana ko Kilota , a sa vo e lailai sara me keimami sega ni rawata na velovelo :
44027017	ia ni ra sa vakarewataka cake mai oqo , era sa cakava nai vakatukuwalu , a ra sa vakatukuwalutaka kina na waqa ; ia ni ra sa rere de ra kasa ki na nuku , era sa sereka na gacagaca , ka savu yani .
44027018	Ia ni keimami sa suaigelegele vakalevu sara e na cava , e na mataka era sa biuta nai usana :
44027019	ia e na bogi tolu keimami sa biuta e na ligaimami na gacagaca ni waqa .
44027020	Ni sa qai bogi vuqa ka sega ni rairai na mata-ni-siga se na veikalokalo , a sa laba na cava levu , sa qai takali sara vei keimami na nuitaka na bula .
44027021	Ia ni sa dede na nodra sega ni kana , sa tu cake ko Paula e na kedra maliwa , ka kaya , Oi kemuni na turaga , sa dodonu mo ni vakarogoci au eliu , ka kakua ni cavui kelekele mai Kiriti , sa yaco kina na ca oqo kei na biu .
44027022	Ia oqo , au sa masuti kemuni mo ni kua ni yalolailai : ni sa sega e dua vei kemuni ena yali na nona bula , ena ca ga na waqa :
44027023	ni sa tu voleka vei au e na bogi oqo e dua na agilose ni Kalou , o koya kaâu sa nona , o koya talega kaâu sa qarava ,
44027024	a sa kaya , Kakua ni rere , Paula ; o na kau ga kivei Sisa : ka raica , sa soli ira kecega vei iko na Kalou o ira dou sa soko vata .
44027025	O koya oqo , koi kemuni na turaga , mo ni vakacegu niâu sa vakadinata na Kalou , ni na yaco ga me vaka sa tukuni mai vei au .
44027026	Ia sa da na biu ga ki na dua na yanuyanu .
44027027	Ia ni sa yaco mai nai katinikava ni bogi , ni keitou sa veisavuyaki tiko e na wasawasa ko Atiria , ni sa lomaloma-ni-bogi era sa nanuma na lewe ni waqa era sa volekata e dua na vanua ;
44027028	a ra sa vakarauta na wai , a ra sa kila sa katu ruasagavulu : ia ni ra sa savu yani vakalailai , ka vakarauta tale na wai , era sa kila sa katu tinikalima .
44027029	Ia ni ra sa rere de keimami kasa ki na veivatu , era sa biuta nai kelekele e va mai na mua ni turaga , a ra sa gadreva tu me siga na vanua .
44027030	Ia ni ra sa vakarau me dro tani e na waqa ko ira na kai mua , ni ra sa tukuca na velovelo ki wai , me vaka era sa ia me biuta nai kelekele mai na mua kiliu
44027031	sa kaya ko Paula vua na turaga ni valu , vei ira talega na sotia , Kevaka era na sega ni tiko ga e na waqa ko ira oqo , kemuni na sega ni bula rawa .
44027032	Era sa qai seledrutia nai noka ni velovelo ko ira na sotia , a ra sa biuta me ciri yani .
44027033	Ia ni sa voleka mai na siga , sa cikevi ira kecega ko Paula me ra kana , ka kaya , Oqo na kenai katinikava ni bogi kemuni sa wawa ga ka lolo , ka sega ni kania e dua na ka ;
44027034	o koya oqo kaâu sa masuti kemuni kina mo ni kana mada : ena yaga mo ni bula kina : ni sa sega e dua vei kemuni ena lutu mai e dua na drau ni uluna .
44027035	Ia ni sa vosa oti vakaoqo , sa taura na madrai , a sa vakavinavinaka vua na Kalou e na matadra kecega ; ia ni sa dovia , sa vakatekivu me kana .
44027036	A ra sa qai vakacegui kecega , ka ra kana talega ko ira .
44027037	Ia koi keimami kecega sa tiko e waqa keimami sa le rua na drau ka vitusagavulu ka ono .
44027038	Ia ni ra sa kana oti ka mamau , era sa vakamamadataka na waqa , ka biuta na sila ki wai .
44027039	Ni sa qai siga mai , era sa sega ni kila na vanua : a ra sa kunea e dua na toba sa vakamatasawa , a ra sa bosea me ra vakasa kina na waqa , kevaka e rawa .
44027040	Ia ni ra sa drutia laivi nai kelekele ni waqa , era sa biuta tu mai wai , ka sereka nai noka ni uli , ka vakarewa na laca levu ki na cagi , ka soko vaka ki vanua .
44027041	A ra sa ciri ki na yasana e sota vata kina e rua na drodro , a ra sa vakasa na waqa , a sa coba sara na mua kiliu , ka sega ni yavala rawa , a sa kasere na mua turaga e na kaukauwa ni biau .
44027042	A ra sa bose ko ira na sotia me ra vakamatei ira na tamata era sa vesu tu , de ra qalo dro eso , ka bula .
44027043	Ia sa vinakata na turaga ni valu me vakabulai Paula , a sa tarovi ira kina mai na ka era sa nanuma ; a sa kaya me rika eliu ko ira sa qalo rawa ; me ra liu ki vanua :
44027044	ia ko ira na kena vo , eso e na rara eso , ka so e na ka tani ni waqa . A sa vakaoqo , era sa cabe bula kecega ki vanua .
44028001	Ia ni keimami sa cabe bula , keimami sa qai kila sa yaca ni yanuyanu ko ya ko Melita .
44028002	A ra sa lomani keimami vakalevu ko ira nai taukei ; ni ra sa vakawaqa nai binibini buka , a ra sa kauti keimami yadua ki vale , e na vuku ni uca sa qai tau , kei na liliwa .
44028003	Ia ni sa cava mai e dua nai vaubuka ko Paula , a sa laki tuva ki na buka sa waqa tu , sa dolo mai na katakata e dua na gata , ka vivica na ligana .
44028004	Ia ni ra sa raica ko ira nai taukei , ni sa lili e na ligana na gata , era sa veikayaka vakai ira , E dina sa tamata daulaba oqo , ia ni sa cabe bula mai na waitui , sa sega ni laivi koya ko Sauma me bula .
44028005	A sa qai kuretaka na gata ki na bukawaqa ko koya , a sa sega ni ca kina .
44028006	Ia era sa nanuma ena vuce mai ko koya , se bale sobu vakasauri ka ciba : ia ni ra sa waraka vakadede , ka sega ni kunea e dua na ka ca sa yaco vua , sa qai vuki na lomadra ka ra kaya sa dua na kalou ko koya .
44028007	Ia sa tiko e na yasana ko ya eso na tiki ni vanua sa nona na turaga ni yanuyanu , o Pupiliu na yacana ; a sa vakacegui keitou ko koya , ka vakani keitou vinaka ka bogi tolu .
44028008	Ia sa tauvi-mate na tama i Pupiliu , a sa katakata ka vekacaki dra ; a sa curu vua ko Paula , ka masu ka sa tabaka e na ligana , ka vakabula .
44028009	Ia ni sa caka oqo , sa lako mai ko ira tale era sa tauvi-mate e na yanuyanu , a ra sa vakabulai :
44028010	a sa levu na ka era sa vakarokorokotaki keitou kina ; ia ni keitou sa soko tani , era sa kauta ki waqa na veika e yaga vei keitou .
44028011	Sa oti e tolu na vula , keimami sa soko e na dua na waqa ni Alekisadria , ka kele e na yanuyanu ko ya e na vula i liliwa , a kena matakau na Drua tagane .
44028012	A keimami sa sobu ki Sairakuse , ka tiko kina ka bogi tolu .
44028013	Ia keimami sa lako tani eke , ka veicavuyaki , ka yaco ki Rijio ; ia sa bogi dua sa qai liwa na ceva , ka keimami sa yaco e na mataka ki Putioli :
44028014	ia keitou sa kunea kina na veiwekani eso , a ra sa masuti keitou me keitou tiko ga ka bogi vitu : keitou sa qai lako ki Roma .
44028015	A ra sa rogoca maikina na keitoui tukutuku ko ira na veiwekani , ka sa lako mai ki Na rara i Apio kei Na Bure e Tolu , me ra mai tavaki keitou : ia ni sa raici ira ko Paula , sa vakavinavinaka vua na Kalou , a sa taudei mai .
44028016	Ia ni keimami sa curu ki Roma , sa biu ko Paula me tiko duaduaga kei na dua na sotia sa vakatawai koya .
44028017	Ia sa bogi tolu , sa qai vakasoqoni ira vata na nodra turaga na Jiu ko koya : ia ni ra sa soqoni vata mai , sa kaya ko koya vei ira , Oi kemudou na veiwekani , au sa sega ni cakava e dua na ka ca vei ira na kai noda , se ki na nodrai valavala na noda qase , ia kaâu a vesuki ga ka soli yani ki na ligadra na kai Roma mai Jerusalemi .
44028018	Ia ko ira , ni ra sa lewai au , era sa vinakata me ra sereki au , ni sa sega na ka vei au meâu mate kina .
44028019	Ia ni ra sa kaya ko ira na Jiu me kakua , sa uqeti au na lomaqu meâu cavuti Sisa me lewai au ; e segai ni dua na ka meâu beitaki ira kina na kai noqu .
44028020	O koya oqo kaâu sa vakasoqoni kemudou vata kina , mo dou raici au ka vosa kina vei au niâu sa vesu e na sinucodo oqo e na vuku ni nodrai nuinui na Isireli .
44028021	A ra sa kaya vua , Sa sega e dua mai Jutia sa volai iko vei keitou , e sega talega e dua vei ira na veiwekani sa lako mai sa vakatakila se tukuna e dua na ka ca e na vukumu :
44028022	ia keitou sa via rogoci iko se cava ko sa nanuma : ni keitou sa kila sa vosavakacacataki na lotu tani oqo e na veivanua kecega .
44028023	A ra sa lokuca vua e dua na siga , a ra lewe vuqa sa lako mai ki na nona vale ; a sa sereka vei ira ko koya ka tukuna na matanitu ni Kalou , ka vakadinadinataki Jisu vei ira mai na vunau i Mosese , kei ira na parofita , sa vakatekivu e na mataka , ka yacova na yakavi .
44028024	Ia sa vakadinata ko ira eso na veika sa vosataki , ka so sa sega ni vakadinata .
44028025	Ia ni ra sa sega ni lomavata vakai ira , era sa lako tani , ni sa vosataka oti ko Paula e dua na vosa : Sa vosa dina na Yalo Tabu ni sa tukuna ko Aisea na parofita vei ira na nomudou qase ,
44028026	ka kaya , Lako vei ira na tamata oqo , ka kaya , Dou na daurogoca tikoga , ka lecava tu ; Ia dou na dauraica tikoga , ka sega ni kunea :
44028027	Ni sa uro mai na lomadra na tamata oqo , A sa didivara na daligadra , A sa bobo na matadra ; De dua na siga ena rai na matadra , Ka rogo na daligadra , Ka kila na lomadra , A ra saumaki mai , Ia kaâu na vakabulai ira .
44028028	O koya oqo mo dou qai kila , ni sa kau na bula mai vua na Kalou vei ira na veimatanitu tani ; ia era na vakarogoca .
44028029	Ia ni sa vosataka oti ko koya na veika oqo , era sa lako tani ko ira na Jiu , a ra sa veileti vakalevu vakai ira .
44028030	A sa tiko ko Paula ka yabaki rua taucoko e na vale sa volia tiko ko koya , ka sa vakacegui ira kecega era sa lako vua ,
44028031	ka sa vunautaka na matanitu ni Kalou , ka sa vakatavuvulitaka vakadoudou sara na ka kei Jisu Karisito na Turaga , ka sa sega na tamata sa tarova .
45001001	Koi au ko Paula , nai talatala i Jisu Karisito , sa kacivi mei apositolo , ka lesi me'u tukuna nai tukutuku-vinaka ni Kalou ,
45001002	o koya sa yalataka eliu ko koya ka ra vosataka na nona parofita e nai Vola Tabu ,
45001003	e na vuku ni Luvena ko Jisu Karisito na noda Turaga , o koya sa sucu mai na kawa i Tevita me vaka na yagona ;
45001004	o koya sa vakatakilai vakaukauwa e na tu cake tale mai na mate , ni sa Luve ni Kalou , me vaka na yalona savasava :
45001005	o koya keitou sa rawata talega kina na loloma kei na cakacaka vakaiapositolo , me ra vakabauta ka talairawarawa kina ko ira na lewe ni veivanua kecega , e na vuku ni yacana :
45001006	dou sa kacivi oti vaka talega kina koi kemudou mo dou nei Jisu Karisito :
45001007	vei kemudou kecega sa tiko mai Roma , oi kemudou sa daulomana na Kalou , oi kemudou sa kacivi me yalosavasava : Me nomudou na loloma kei na vakacegu mai vua na Kalou ko Tamada , kei Jisu Karisito na Turaga .
45001008	Me'u vakatekivu , ko Jisu Karisito ka'u sa vakavinavinaka kina vua na noqu Kalou e na vukumudou kecega , ni sa tukuni e vuravura taucoko na nomudou vakabauta .
45001009	Ni sa noqu i vakadinadina na Kalou , o koya ka'u sa qarava e na vu ni yaloqu e nai tukutuku-vinaka ni Luvena , ni'u sa sega ni mudu ni cavuti kemudou e na veisiga e na noqu masu ;
45001010	ni'u sa daumasu , me dua na gauna me'u kalougata kina e na lewa ni Kalou me'u yaco yani vei kemudou .
45001011	Ni'u sa gadreva vakalevu me'u raici kemudou , me'u solia vei kemudou nai solisoli vakayalo eso , mo dou vakataudeitaki kina ;
45001012	me da dui vakacegui e na vuku ni nomudou vakabauta kei na noqu talega .
45001013	Ia , koi kemudou na veiwekani , ka'u sa sega ni vinakata mo dou lecava , ni'u sa nakita vakavuqa me'u lako yani vei kemudou , ( ia ka'u sa tarovi ga ka yacova na siga oqo , ) me dua na noqu yaga e na kemudou maliwa , me vaka talega e na kedra maliwa na veimatanitu tani .
45001014	Sa dodonu vei au me'u sai talatala vei ira na kai Kirisi , vei ira talega na lewe ni veivanua wale ; vei ira na vuku , vei ira talega era sa sega ni vuku .
45001015	A sa vakakina , me vaka ka'u sa rawata sa yaloqu sara me'u vunautaka nai tukutuku-vinaka vei kemudou talega mai Roma .
45001016	Ni'u sa sega ni maduataka nai tukutuku-vinaka kei Karisito : ni sai koya oqo na kaukauwa ni Kalou me vakabulai kina ko ira yadua era sa vakabauta : sa liu vei ira na Jiu , vei ira talega sa matanitu tani .
45001017	Ni sa vakatakilai kina , ni sa vakadonui ira na Kalou e na vakabauta me ra sa vakabauta : me vaka na ka sa volai , Ena bula e na vakabauta ko koya sa yalododonu .
45001018	Ni sa vakatakilai mai lomalagi na cudru ni Kalou ki na nodra i valavala ca kecega kei na nodra tawa-dodonu na tamata , era sa tarova nai vakavuvuli dina e nai valavala tawa-dodonu ;
45001019	ni sa rairai e na kedra maliwa na ka ni Kalou sa kilai rawa ; ni sa vakaraitaka vei ira na Kalou :
45001020	ni sa kune na veika ni Kalou e vuni tu , io , na nona kaukauwa tawa mudu kei na nona tu Vakalou , ni sa kilai oti e na veika sa buli , mai na gauna sa buli kina ko vuravura ; o koya oqo sa sega kina na nodra ulubale .
45001021	Io , ni ra sa kila tiko na Kalou , era sa sega ni vakarokorokotaka me vaka sa Kalou , se vakavinavinaka ; ia sa lialia mai na nodra nanuma , a sa butobuto mai na yalodra sa sesewa .
45001022	Ni ra sa kaya tiko era sa vuku , era sa lialia mai ;
45001023	a ra sa vakaisosomitaka na serau ni Kalou sa sega ni mate rawa , e na matakau me vaka na tamata sa ra mate wale , kei na manumanu vuka , kei na manumanu e yavai va , kei na veika sa qasi voli .
45001024	O koya sa biuti ira kina na Kalou me ra qeleqelewa e na dodomo ni yalodra , me ra vakavelavelataka kina na yagodra vakai ira :
45001025	ia era sa vakaisosomitaka nai vakavuvuli dina ni Kalou , e na ka e lasu wale , a ra sa soro kina ka qarava na ka sa buli ka segai ko koya sa bulia , o koya sa nona na vakarokoroko ka sega ni mudu . Emeni .
45001026	O koya sa biuti ira kina na Kalou me ra muria na dodomo vakasisila ; ni ra sa vakaisosomitaka ko ira na nodra yalewa nai valavala sa lesi e na dua tani e sega ni lesi :
45001027	sa vaka talega kina ko ira na tagane , ni ra sa biuta nai valavala sa lesi vata kei na yalewa , sa waqa na nodra veidomoni vakai ira : a ra sa kitaka ko ira na tagane na ka velavela sara kei ira na tagane , a sa yaco kina vei ira nai sau dodonu ni nodra caka cala .
45001028	Ia ni ra sa sega ni vinakata me ra kila tiko na Kalou , sa biuti ira na Kalou me ra lomavakatani , me ra kitaka na veika e sega ni kilikili kei ira ;
45001029	me ra sinai e na ka kecega e ca , e na yaloca , e na daukocokoco , e na dauveivakacacani ; me ra sinai e na vuvu , e na laba , e na veileti , e na dauveivakaisini , e na yalocudrucudru ; me ra dauvakasolokakana ,
45001030	me ra daukakase , me ra daucata na Kalou , me ra vosalevu , me ra viavialevu , me ra daudokai ira , me ra dauvakavuna na ca , me ra dautalaidredre kivei ira na nodra qase ,
45001031	me ra sega ni yalomatua , me ra yalayala ka lasu tale , ka ra sa caca veiwekani , era sega ni yalololoma :
45001032	ia ni ra sa kila tiko na lewa ni Kalou , ni sa dodonu me mate ko ira era sa kitaka na veika vakaoqo , era sa sega ni kitaka walega ko ira , era sa dauvinakati ira talega era sa daukitaka .
45002001	O koya oqo sa sega kina na nomu ulubale , o iko na tamata yadua sa daulewa : ni ko sa beitaki iko e na nomu lewa na tani ; ni ko sai valavala tiko vakakina ko iko sa daulewa .
45002002	Ia eda sa kila sa dina na lewa ni Kalou vei ira era sa kitaka na veika vakaoqo .
45002003	Ia ko iko na tamata , sa lewai ira era sa kitaka na veika vakaoqo , ka sai valavala vakakina , ko sa nanuma beka ko na dro rawa mai na lewa ni Kalou ?
45002004	se ko sa beca beka na nona loloma levu , kei na nona vosota vakadede , kei na nona cudru vakamalua ; ka ko sa sega ni vakasama ni sa tuberi iko ki na veivutuni na loloma ni Kalou ?
45002005	Ia ko iko , me vaka na nomu yalokaukauwa kei na lomamu sa sega ni veivutuni , ko sa binia tikoga vei iko na cudru ki na siga ni cudruvi , ena vakaraitaki kina na lewa dodonu ni Kalou ;
45002006	o koya ena sauma na tamata yadua me vaka na nonai valavala :
45002007	na bula tawa-mudu , vei ira era sa gumatua tiko e nai valavala vinaka ka vakasaqara nai ukuuku kei na vakarokoroko kei na tawa mate rawa :
45002008	ia na cudru kei na lesavi vei ira era sa dauveileti , ka talaidredre ki nai vakavuvuli dina , ia ka talairawarawa ki nai vakavuvuli tawa-dodonu ;
45002009	na rarawa kei na yaluma , vei ira na tamata kecega sai valavala ca tiko , sa liu vua na Jiu , vei koya talega sa matanitu tani ;
45002010	ia nai ukuuku , kei na vakarokoroko , kei na vakacegu , vei ira kecega sai valavala vinaka , sa liu vua na Jiu , vei koya talega sa matanitu tani .
45002011	Ni sa sega ni vinakati ira vakailoa na tamata na Kalou :
45002012	ni na rusa me vaka sa sega na vunau ko ira kecega sai valavala ca ka sega vei ira na vunau : ia ena lewai e na vunau ko ira kecega sai valavala ca ka sa tu vei ira na vunau ,
45002013	ni ra sa sega ni dodonu e na mata ni Kalou ko ira era sa rogoca walega na vunau , o ira ga era sa muria na vunau era na vakadonui :
45002014	ni ra sa kitaka vakai ira ga na ka ni vunau ko ira na veimatanitu tani , sa sega vei ira na vunau , era sa qai nodra vunau vakai ira ga , ia sa dina sa sega vei ira na vunau :
45002015	o ira era sa vakatakila sara ni sa volai e na yalodra nai valavala ni vunau , ka ni sa vakadinadina tiko na nodra lewa-eloma talega , ka ra sa dui lewa ni sa cala , se sa dodonu na nodra i valavala :
45002016	e na siga ena lesi Jisu Karisito kina na Kalou me lewa na nodra veika e vuni tu na tamata , me vaka na noqu i tukutuku-vinaka .
45002017	Ia kevaka ko sa vakatokai mo Jiu , ka ko sa vakararavi e na vunau , ka sa dokadokai iko e na vuku ni Kalou ,
45002018	ka ko sa kila na lomana , ka vinakata na veika sa vinaka sara , ni ko sa vakatavulici mai na vunau ;
45002019	o sa vakararavi talega vei iko mo tuberi ira na mataboko , mo nodra rarama era sa tiko e na butobuto ,
45002020	mo nodra i vakavuvuli era sa sesewa , mo nodra i vakavuvuli na gone lalai , ni sa nomu e na vunau nai vakatakarakara ni vuku dina ;
45002021	ia ko iko , ko sa dauvakatavulica na tani , o sa sega li ni vakatavulici iko ? o iko , ko sa dauvunau me kakua na butako , o sa bau butako ko iko ?
45002022	o iko , ko sa daukaya me kakua na dauyalewa , o sa bau dauyalewa ko iko ? o iko , ko sa daucata na veimatakau , o sa bau butako mai na vale-ni-soro ?
45002023	o iko , ko sa dokadokai iko e na vuku ni vunau , o sa bau vakalialiai koya na Kalou ni ko sa talaidredre ki na vunau ko ya ?
45002024	Ni sa dauvosavakacacataki na yaca ni Kalou vei ira na veimatanitu e na vukumudou , me vaka sa volai .
45002025	Ni sa dina sa yaga na veicili , kevaka ko sa talairawarawa ki na vunau : ia kevaka ko sa talaidredre ki na vunau , sa yaco kina na nomu cili me tawa cili .
45002026	Ia kevaka e dua sa sega ni cili ka sa muria nai valavala dodonu ni vunau , ena sega li ni wili na nona tawa cili me cili ?
45002027	Ia ko koya sa sega ni cili vakayago , ke sa muria na vunau , ena sega li ni lewai iko , o iko sa talaidredre ki na vunau , ka sa tu vei iko nai vola kei na veicili ?
45002028	Ni sa sega ni Jiu ko koya sa vakakina vakarairai walega ; ia sa sega ni veicili na ka sa rairai walega e na yago :
45002029	ia sa Jiu ko koya sa vakakina eloma ; a sa vakayalo na veicili , sa ka ni yalo , ka sa sega ni ka ni vosa walega ; o koya sa sega ni doka ko ira na tamata , sa doka ga ko koya na Kalou .
45003001	A cava na ka sa vinaka cake kina , na Jiu ? se cava na betena na veicili ?
45003002	E levu e na ka kece ; e levu sara , ni sa lesi vei ira me ra maroroya na vosa ni Kalou .
45003003	Ia ka vakaevei , kevaka sa sega ni vakabauta ko ira eso ? me vakatawayagataka li na nona dina na Kalou na nodra sega ni vakabauta ?
45003004	E segai sara : me dina ga na Kalou , ka me lasu na tamata kecega ; me vaka na ka sa volai , Mo vakadonui ni ko sa vosa , Ka gumatua ni ko sa veileti .
45003005	Ia kevaka sa vakadinadinataki nai valavala dodonu ni Kalou e na nodai valavala tawa-dodonu , a cava me da kaya ? sa sega beka ni dodonu na Kalou , ni sa sauma ? ( Au sa vosa me vaka ga na tamata . )
45003006	E segai sara : kevaka sa vakaoqo , ena qai lewai vuravura vakaevei na Kalou ?
45003007	Io , kevaka sai koya na noqu lasu sa uasivi cake kina na nona dina na Kalou , me vakarokorokotaki ko koya , e na cava ka'u sa cudruvi tiko kina me vaka na tamata ca ?
45003008	ia ena sega li ni vaka ( ni keitou sa lasutaki , ka sa kainaki ni keitou sa vosa vaka ne , ) Me da kitaka nai valavala ca , me yaco kina na ka vinaka ? ia ko ira oqo era na cudruvi vakadodonu .
45003009	Ia ka vakaevei ? eda sa uasivi cake li ? E segai sara e na dua na ka : ni keitou sa vakadinadinataka eliu ni ra sa cala kecega , ko ira na Jiu , kei ira sa matanitu tani ;
45003010	me vaka na ka sa volai , Sa sega e dua sai valavala dodonu , sa sega sara e dua :
45003011	Sa sega e dua sa kila , Sa sega e dua sa vakasaqara na Kalou .
45003012	Era sa lesu tani kecega , era sa yaco vata me sega ni yaga ; Sa sega e dua sai valavala vinaka , sa sega sara e dua .
45003013	Ai bulubulu sa dola tu na nodra i tilotilo ; Era sa dauveivakaisini e na gusudra ; Sa tu e ruku ni bele ni gusudra na weli gaga ni gata :
45003014	Sa sinai na gusudra e na ruru kei na vosa daugaga :
45003015	Sa kusarawa na yavadra me vakadavea na dra :
45003016	Sa tu e na nodra sala na rusa kei na rarawa :
45003017	Ia era sa sega ni kila na sala ni veivakacegui ;
45003018	Sa segai vei ira na rerevaka na Kalou .
45003019	Ia eda sa kila na ka kecega sa kaya na vunau , sa kaya vei ira sa tu vei ira na vunau ; me vagalui kina na gusudra kecega , ka me beitaki e na mata ni Kalou na kai vuravura kecega :
45003020	Ena sega ni vakadonui vua e dua na tamata e nai valavala ni vunau : ni sai koya na vunau sa kilai kina nai valavala ca .
45003021	Ia ka sa qai vakatakilai mai e na gauna oqo na ka sa veivakadonui kina na Kalou , ka ni sa sega ni yaco e na vuku ni vunau , ia sa vakadinadina kina na vunau kei ira na parofita ;
45003022	io , sa ia na veivakadonui na Kalou e na vuku ni vakabauti Jisu Karisito , vei ira kecega era sa vakabauta ; ni da sa tautauvata kecega :
45003023	ni sai valavala ca ko ira kecega na tamata , ka ra sega ni yacova na ka e vakarokorokotaki kina na Kalou :
45003024	a ra sa vakadonui walega e na nona loloma ni sa volia na bula ko Jisu Karisito :
45003025	o koya sa lesia na Kalou mei bulubulu vei ira sa vakabauta , e na nona dra , me vakatakila na nonai valavala dodonu ni sa sega ni sauma nai valavala ca sa caka oti , ka ni sa vosota na Kalou ;
45003026	io , me vakatakila e na gauna oqo na nona yalododonu : me sa dodonu ko koya , ka vakadonui koya sa vakabauti Jisu .
45003027	Sa qai evei beka na ka ni veidokadokai ? Sa takali sara . E na vuku ni vunau cava ? na vunau ni cakacaka li ? E segai : e na vuku ga ni vunau ni vakabauta .
45003028	O koya keitou sa vaka sa vakadonui na tamata e na vakabauta , ia ka sega ga e na vuku ni cakacaka ni vunau .
45003029	Sa nodra duaduaga na Jiu ko koya na Kalou ? sa sega beka ni nodra talega na veimatanitu tani ? Io , sa nodra talega na veimatanitu tani :
45003030	kevaka sa dua bau ga na Kalou , ka na vakadonui ira sa cili , e na vuku ni vakabauta , kei ira talega sa sega ni cili , e na nodra vakabauta .
45003031	Keitou sa qai vakatawayagataka na vunau e na vakabauta , se segai ? E segai sara : keitou sa vakataudeitaka ga na vunau .
45004001	A cava me da qai kaya sa rawata ko Eparaama na tamada , e nai valavala vakayago ?
45004002	Kevaka sa vakadonui ko Eparaama e na vuku ni cakacaka , sa qai dua na ka vua me dokai koya kina ; ia ka sega ga e na mata ni Kalou .
45004003	A cava e kaya nai Vola Tabu ? Sa vakabauta na Kalou ko Eparaama , a sa okati vua mei valavala dodonu .
45004004	Ia na kenai sau vua na tamata daucakacaka , sa sega ni okati me loloma , sa kenai voli ga .
45004005	Ia ko koya sa sega ni cakacaka , a sa vakabauti koya sa vakadonuya na tamata i valavala ca , sa okati vua na nona vakabauta mei valavala dodonu .
45004006	Sa vaka talega kina ko Tevita ni sa tukuna na kena kalougata na tamata , sa okata vua na Kalou nai valavala dodonu , ia ka sega e na vuku ni cakacaka :
45004007	Sa kalougata ko ira sa bokoci na nodra i valavala ca , A sa buluti na nodra caka cala :
45004008	Sa kalougata na tamata sa sega ni beitaka vua nai valavala ca ko Jiova .
45004009	Era sa kalougata beka vakaoqo ko ira ga era sa cili , se ra vaka talega kina ko ira sa sega ni cili ? ni da sa kaya sa okati vei Eparaama na nona vakabauta mei valavala dodonu .
45004010	Sa qai okati beka ni sa vakaevei ? ni sa cili oti ko koya , se ni sa sega ni cili ? Sa sega ga ni sa cili oti , ni sa sega ga ni cili .
45004011	A sa soli vua na veicili mei vakatakilakila , me vakadinadinataka ni sa vakadonui ko koya e na vuku ni nona vakabauta , ni sa sega tu ni cili ; me yaco kina ko koya me tamadra kecega era sa vakabauta , ia ka ra sega ni cili ; me okati vei ira talega nai valavala dodonu :
45004012	me tamadra talega era sa cili , vei ira era sa sega ni cili walega , era sa muria talega nai vakarau ni vakabauta ko ya sa nei Eparaama , na tamada ni sa bera ni cili .
45004013	Ni sa sega ni yalataki vei Eparaama , se vei ira na nona kawa , mei taukei ni vuravura , e na vuku ni vunau , e na vuku ga ni veivakadonui sa yaco e na vakabauta :
45004014	ni sa mai vakatawayagataki na vakabauta , ia sa ka wale talega na vosa ni yalayala , kevaka sa taukena ko ira era sa muria na vunau :
45004015	ni sa vakavuna na cudruvi na vunau : ni sa sega nai valavala ca , kevaka sa sega na vunau .
45004016	E na vuku ni ka oqo sa ka ni vakabauta , me sa rawa kina me ka ni loloma : me tu dei kina na vosa ni yalayala vei ira kecega na kawa ; e sega vei koya walega sa tu vua na vunau , vei koya talega sa tu vua na vakabauta i Eparaama : koya sa tamada kecega ,
45004017	( me vaka sa volai , Au sa qisi iko mo tamadra na veivanua e vuqa , ) e na matana sa vakabauta ko koya , io , na Kalou , o koya sa vakabulai ira tale na mate , a sa kaciva na veika sa segai me vaka era sa tu :
45004018	ia ni sa sega na ka me nuinui kina , sa vakabauta ko koya , ka vakanuinui , me yaco me tamadra na veivanua e vuqa , me vaka sa tukuni , Ena vakakina na nomu kawa .
45004019	Ia ni sa sega ni malumalumu na nona vakabauta , sa sega ni vakasama kina na kena mate na yagona ka ni sa dua beka na drau na nona yabaki , se na kena mate na kete i Sera :
45004020	a sa sega talega ni lomalomarua me tawa-vakabauta na vosa ni yalayala ni Kalou ; sa kaukauwa ga na nona vakabauta , a sa vakarokorokotaka kina na Kalou ;
45004021	a sa vakadinata sara , ni sa rawarawa vei koya , me vakayacora na ka sa yalataka .
45004022	O koya oqo sa okati kina vua mei valavala dodonu .
45004023	Ia sa sega e na vukuna duaduaga sa volai kina ni sa okati vua ;
45004024	e na vukuda talega , ni na okati vaka talega kina vei keda , kevaka eda sa vakabauti koya sa vakatura cake tale na noda Turaga ko Jisu mai na mate ;
45004025	o koya ka soli yani e na vuku ni nodai valavala ca , a sa vakaturi cake tale me da vakadonui kina .
45005001	O koya oqo , ni da sa vakadonui e na vakabauta , me da sa qai veivinakati kei na Kalou e na vuku ni noda Turaga ko Jisu Karisito :
45005002	e na vukuna talega eda sa torova rawa kina , e na vakabauta na loloma oqo eda sa qai tu kina ; me da sa reki talega ni da sa nuitaka na veivakalougatataki ni Kalou .
45005003	A sa sega ni koya walega , me da sa daureki talega e na vuku ni veika rarawa : ni da sa kila sa tubu na dauvosota mai na ka rarawa ;
45005004	ia na dauveivakatovolei mai na dauvosota ; ia nai nuinui mai na dauveivakatovolei .
45005005	Ia sa sega na madua e na vuku ni nuinui ; ni sa sovaraki ki na yaloda na loloma ni Kalou ni sa soli vei keda na Yalo Tabu .
45005006	Ni sa mate na Karisito me nodra i sosomi na tamata i valavala ca e na gauna sa lokuci eliu , ni da sa malumalumu tiko .
45005007	Ni sa sega beka e dua me mate mei sosomi ni tamata yalododonu : ia ka sa dua beka sa doudou me mate mei sosomi ni tamata dauloloma .
45005008	Ia na Kalou sa vakatakila na nona loloma vei keda , ni sa mate na Karisito me nodai sosomi ni da sa tamata ca .
45005009	Ia ni da sa qai vakadonui e na vuku ni nona dra , ena qai rawarawa cake me da vakabulai mai na cudru e na vukuna .
45005010	Io , kevaka eda sa veivinakati kei na Kalou e na vuku ni nona mate na Luvena , ni da sa veimecaki , ena qai rawarawa cake , ni da sa veivinakati tu , me da vakabulai tiko e na vuku ni nona bula .
45005011	A sa sega ni koya walega , ia eda sa daureki talega e na Kalou e na vuku ni noda Turaga ko Jisu Karisito , o koya eda sa yaco kina me da veivinakati tu .
45005012	Ia me vaka sa curu ki vuravura nai valavala ca e na vuku ni tamata e lewe dua , kei na mate e na vuku ni valavala ca ; a sa yaco vakakina na mate ki na tamata kecega , ni sa cala na tamata kecega :
45005013	Sa tu eliu e vuravura nai valavala ca , sa yaco emuri na vunau : a sa sega ni okati nai valavala ca ni sa sega na vunau .
45005014	Ia mai na gauna i Atama ka yacova na gauna i Mosese sa dauveitalia ko mate vei ira talega era sa sega ni valavala ca me vaka na talaidredre i Atama , o koya sa nonai vakatakarakara sa lako mai emuri .
45005015	Ia erau sa sega ni tautauvata sara na talaidredre , kei nai solisoli walega . Ia kevaka sa mate na lewe vuqa e na vuku ni nona talaidredre na lewe dua , sa qai rawarawa cake sara me yaco vakalevu vei ira na lewe vuqa na loloma ni Kalou , kei nai solisoli ni loloma , e na vukuna ga na tamata e le dua , ko Jisu Karisito .
45005016	Erau sa sega ni tautauvata na ka sa yaco e na vuku ni nona cala e dua bau , kei nai solisoli : ni sa dua bauga sa yaco kina na lewa me da cala , ia nai solisoli walega sa yaco vei ira sa vuqa na nodra i valavala ca me ra vakadonui kina .
45005017	Ia kevaka sa gumatua na mate e na vukuna na lewe dua , e na talaidredre ni le dua ; ena qai rawarawa vakalevu cake vei ira sa yacovi ira na loloma levu kei nai solisoli ni veivakadonui , me ra gumatua e na bula e na vukuna na le dua , ko Jisu Karisito .
45005018	O koya oqo , me vaka sa lewai me cudruvi na tamata kecega e na vuku ni dua bauga na cala ; sa vaka talega kina e na vuku ni dua bauga nai valavala dodonu sa rawa me ra vakadonui na tamata kecega me ra bula :
45005019	ka me vaka sa vakacalai na lewe vuqa e na nona talaidredre e dua bau na tamata , sa vakadonui vaka talega kina na lewe vuqa e na vuku ni nona talairawarawa na le dua .
45005020	A sa qai kau mai na vunau , me uasivi kina nai valavala ca . Ia ni sa uasivi mai nai valavala ca sa qai uasivi cake vakalevu sara na loloma :
45005021	me vaka ni sa gumatua nai valavala ca ki na mate , me gumatua vaka talega kina na loloma , e na vakadonui , ki na bula tawa mudu , e na vuku i Jisu Karisito na noda Turaga .
45006001	A cava me da qai kaya ? me da sai valavala ca tiko li , me tubu vakalevu kina na loloma ?
45006002	E segai sara . Oi keda sa mate ki nai valavala ca , eda na kitaka tiko vakaevei nai valavala ca ?
45006003	Dou sa sega beka ni kila , koi keda kece sa papitaisotaki vei Jisu Karisito , eda sa papitaisotaki ki na nona mate ?
45006004	O koya eda sa bulu vata kaya kina , ni da sa papitaisotaki ki na nona mate : me vaka sa vakaturi cake tale mai na mate na Karisito e na kaukauwa nei Tamana , me da sai valavala vaka talega kina e na bula vou .
45006005	Ia kevaka eda sa dua vata me da vakataki koya e na nona mate , eda na vakataki koya talega e na nona tu cake tale mai na mate :
45006006	ni da sa kila oqo , ni rau sa lauvako vata kaya ki na kauveilatai na noda tamata makawa , me takali kina na yago ni valavala ca , me da kakua tale ni bobula ki nai valavala ca .
45006007	Ni sa sereki mai nai valavala ca ko koya sa mate tu .
45006008	Ia kevaka eda sa mate vata kei Karisito , eda vakadinata ni da na bula vata kaya talega :
45006009	ni da sa kila ni sa vakaturi cake tale mai na mate na Karisito , ena sega ni mate tale ; sa sega tale ni rawai koya na mate .
45006010	Ni sa mate ko koya , sa mate vakadua e na vuku ni valavala ca ; ia ni sa qai bula sa bula vua na Kalou .
45006011	Mo dou vaka talega kina ni dou sa vakasami kemudou mo dou sa mate sara ki nai valavala ca ka bula vua na Kalou e na vuku i Jisu Karisito .
45006012	O koya me qai kakua ni gumatua nai valavala ca e na yagomudou sa mate rawa , mo dou muria na kena gagadre ca .
45006013	Kakua talega ni solia na veitikimudou ki nai valavala ca me caka kina na ka ca : dou soli kemudou ga vua na Kalou , me vaka dou sa bula mai na mate , kei na veitikimudou vua na Kalou me caka kina na ka e dodonu .
45006014	Ni na sega ni veitaliataki kemudou nai valavala ca : ni dou sa sega ni lewai e na vunau , e na loloma ga .
45006015	Ia ka vakaevei ? me da sai valavala ca tiko li , ni da sa sega ni lewai e na vunau , ka e na loloma ga ? E segai sara .
45006016	Dou sa sega beka ni kila , o koya yadua dou sa soli kemudou vua mo dou nona tamata mo dou talairawarawa vua , dou sa nona tamata ga dou sa talairawarawa kina ; se ki na caka cala mo dou mate kina , se ki na caka dodonu mo dou vakadonui kina ?
45006017	Ia me ia na vakavinavinaka vua na Kalou , ni dou sa muria , mai na vu ni yalomudou , koi kemudou ka bobula ki nai valavala ca , nai vakarau ni vakavuvuli dou sa vakatavulici kina .
45006018	Ia ni dou sa qai sereki mai nai valavala ca , dou sa qai qarava nai valavala dodonu .
45006019	Au sa vosa vakatamata ga , ni sa malumalumu na yagomudou : ia me vaka dou a solia eliu na veitikimudou me ra qarava na ka dukadukali , kei nai valavala ca me levu kina na ca ; mo dou qai solia vakakina na veitikimudou me ra qarava na ka dodonu me caka kina na ka savasava .
45006020	Ni dou a bobula tiko ki nai valavala ca , dou a yawa tu ki nai valavala dodonu .
45006021	Ia ka cava na vuana dou sa rawata , e na gauna ko ya , mai na veika dou sa qai madua kina ? ni sa kenai otioti ni veika oqori na mate .
45006022	Ia ni dou sa qai sereki mai nai valavala ca , ka yaco me tamata ni Kalou , dou sa qai rawata na vuana e nai valavala savasava ; kei nai otioti , na bula tawa mudu .
45006023	Ni sa kenai sau ni valavala ca na mate : ia sai solisoli walega ni Kalou na bula tawa mudu , e na vuku i Jisu Karisito na noda Turaga .
45007001	Dou sa sega li ni kila , kemudou na veiwekani , ( ni'u sa vosa vei ira ga era sa kila na vunau , ) ni sa vauca na tamata na vunau e na veisiga ni nona bula ?
45007002	Ia na yalewa sa vakawati , sa vauci koya na vunau vua na watina , ni sa bula tiko ko koya ; ia kevaka sa mate na watina ; sa qai sereki kina na yalewa mai na vunau ni veiwatini .
45007003	O koya ena vakatokai kina me dautagane , kevaka sa laki vakawati kei na dua na tagane tani , ni sa bula tiko na watina : ia kevaka sa mate na watina , sa qai sereki ga mai na vunau ko ya ; ka na sega kina ni dautagane , kevaka ena laki vakawati kei na dua na tagane tani .
45007004	Dou sa vakakina , na veiwekani ni dou sa qai sereki mai na vunau e na vuku ni yago i Karisito ; me dua tani mo dou veiwatini kaya , io ko koya sa vakaturi cake tale mai na mate me da vua kina vua na Kalou .
45007005	Ni da sa tiko vakayago ga , sa dautubu vakaukauwa e na veitikida na gagadre ca , sa tubu mai na vunau , me vuataki kina na mate .
45007006	Ia eda sa qai sereki mai na vunau , ni da sa qai mate ki na ka sa vauci keda ; me da ia na veiqaravi e nai tovo vou ni yalo , ka segai e nai tovo makawa ni vunau .
45007007	A cava me da qai kaya ? Sa ca li na vunau ? E segai sara . Au a sega dina ni kila se cava nai valavala ca , ke'u sega ni kila na vunau : ni'u sa sega ni kila se cava na daukocokoco , kevaka sa sega ni kaya na vunau , Kakua ni kocokoco .
45007008	Ia na ca , ni sa kaukauwa e na vuku ni vunau , sa vakatubura e lomaqu na gagadre ca kecega . Ni sa mate na ca ni sa sega na vunau .
45007009	Ia ka'u a bula ga eliu ni sa sega na vunau ; ia ni sa lako mai na vosa ni vunau , sa bula tale na ca , ka'u sa qai mate kina .
45007010	Ia na vosa ni vunau , o koya sa yaco rawa kina na bula , ka'u sa kunea sa yaco kina na mate .
45007011	Ni sa kaukauwa na ca , e na vuku ni vosa ni vunau , a sa temaki au kina , ka vakamatei au .
45007012	Ia sa savasava na vunau , sa savasava talega nai vakaro , sa dodonu talega , ka vinaka .
45007013	Sa qai yaco beka na ka vinaka me ka me'u mate kina ? E segai sara . A ca ga , me rairai kina ni sa ca , sa taura na ka vinaka me kitaki au kina me'u mate ; me rairai kina na ca me ca dina sara e na vuku ni vosa ni vunau .
45007014	Ni da sa kila sa ka vakayalo na vunau : ia koi au , au sa vakayago walega , ka'u sa volitaki ki na ca .
45007015	A ka ka'u sa kitaka tiko , au sa sega ni vinakata : ia na ka ka'u sa vinakata , au sa sega ni kitaka ; ia na ka ka'u sa cata , au sa kitaka tiko .
45007016	Ia kevaka ka'u sa kitaka na ka ka'u sa sega ni vinakata , au sa kaya kina ni sa vinaka na vunau .
45007017	A sa sega ni koi au dina sa kitaka , a ca ga sa tiko vei au .
45007018	Ni'u sa kila sa sega sara ni tiko vei au e na noqu i tovo vakayago e dua na ka vinaka ; ni sa tiko ga vei au na vinakata na ka vinaka ; ia na kaukauwa me'u kitaka kina , ka'u sa sega ni kunea .
45007019	Ia na ka vinaka ka'u sa vinakata , au sa sega ni kitaka ; ia na ka ca ka'u sa sega ni vinakata , au sa kitaka ga .
45007020	Ia kevaka ka'u sa kitaka na ka ka'u sa sega ni vinakata , sa qai sega ni koi au dina ka kitaka , na ca ga sa tiko vei au .
45007021	Ia ka'u sa kunea kina e dua na vunau , sa tiko kina vei au na ca ni'u sa via kitaka na vinaka .
45007022	Ni'u sa vinakata na vunau ni Kalou e na lomaqu dina :
45007023	ia ka'u sa kunea e dua tani na vunau e na veitikiqu , a rau sa veivala kei na vunau sa tu e na lomaqu , a sa vakabobulataki au ki na vunau ni ca , o koya sa tiko e na veitikiqu .
45007024	A tamata vakaloloma koi au ! o cei ena sereki au mai na yago ni mate oqo ?
45007025	Au sa vakavinavinaka vua na Kalou e na vuku ni noda Turaga ko Jisu Karisito . Ia sa qai vakaoqo , au sa qarava na vunau ni Kalou e na lomaqu dina , ia na vunau ni valavala ca e na noqu i tovo vakayago .
45008001	O koya oqo era sa sega kina ni lewai me cudruvi ko ira era sa tu vata kei Karisito Jisu , era sa sega ni muria tiko nai tovo vakayago , era sa muria ga na Yalo Tabu .
45008002	Ni sa sereki au mai na vunau ni ca kei na mate , na vunau ni Yalo ni bula vei Karisito Jisu .
45008003	Ia ni sa sega ni rawarawa ki na vunau , ni sa malumalumu e na vuku ni tovo vakayago , sa qai lewa na Kalou me mate na ca e na yago , ni sa tala na Luvena e nai tovo ni yago sa tu kina na ca , ka mei soro ni valavala ca :
45008004	me da cakava rawa kina nai valavala dodonu ni vunau , ni da sa sega ni muria tiko nai tovo vakayago eda sa muria ga na Yalo :
45008005	ni ra sa gadreva na veika vakayago ko ira era sai tovo vakayago ; ia na veika vakayalo ko ira era sai tovo vakayalo .
45008006	Ni sa vu ni mate na gadreva ni tovo vakayago ; ia sa vu ni bula kei na vakacegu na gadreva ni tovo vakayalo .
45008007	Ni sa veimecaki nai tovo vakayago kei na Kalou : ni sa sega ni vakarogoca na vunau ni Kalou , ia sa dredre sara me vakakina .
45008008	Ia ko ira era sai tovo vakayago , era sa sega ni cakava rawa na ka e vinaka vua na Kalou .
45008009	Ia sa sega ni vakayago na nomudou i tovo , sa vakayalo ga , kevaka sa dina ni tiko e na lomamudou na Yalo ni Kalou . Ia kevaka sa dua na tamata sa sega ni tiko e lomana na Yalo i Karisito , sa sega ni nona ko koya oqo .
45008010	Ia kevaka sa tiko e na lomamudou na Karisito , sa dina ga sa mate na yago e na vuku ni valavala ca ; ia na yalo sa bula e na vuku ni veivakadonui .
45008011	Ia kevaka sa tiko vakadua e na lomamudou na Yalo i koya sa vakaturi Jisu cake tale mai na mate , o koya sa vakaturi Karisito tale mai na mate , ena vakabula tale na yagomudou sa mate rawa , e na Yalona sa tiko vakadua e na lomamudou .
45008012	O koya , kemudou na veiwekani , eda sa sega kina ni vauci ki nai tovo vakayago , me da muria nai tovo vakayago :
45008013	ni dou na mate kevaka dou sa muria nai tovo vakayago ; ia kevaka sa veivuke kei kemudou na Yalo Tabu me vakaotia nai valavala vakayago , dou na bula kina .
45008014	Ia ko ira ga sa tuberi ira na Yalo ni Kalou era sa luve ni Kalou .
45008015	Ni dou sa sega ni rawata tale na yalo ni bobula mo dou rere ; ia dou sa rawata na Yalo Tabu dou sa vakabauti kina me gone , o koya eda sa kaci kina , Apa , Tamada .
45008016	A Yalo oqo sa tukuna mai ki na yaloda , ni da sa luve ni Kalou :
45008017	ia kevaka eda sa gone , eda na qai taukei ; eda na taukena na veika ni Kalou , eda sai taukei vata kei Karisito ; kevaka eda sa vosota vata kaya na ca , eda na vakalougatataki vata kaya talega .
45008018	Ni'u sa vaka sa sega ni yaga me rau vakatauvatani na ka ca sa vosoti e na bula oqo kei na kalougata ena vakarairaitaka vei keda emuri .
45008019	Ni sa gadreva vakalevu ko vuravura ka wawa tikoga me ra vakarairaitaki ko ira na luve ni Kalou .
45008020	Ni sa vakamalumalumutaki ko vuravura me ca , a sa sega ni vinakata , e na vuku i koya ga sa vakamalumalumutaka , ni sa vakanuinui tiko
45008021	ni na sereki talega ko vuravura mai na kena vakabobulataki ki na rusa , ka me lalaga tu ka vakaiukuukutaki vata kei ira na luve ni Kalou .
45008022	Ni da sa kila , sa vutugu vata ko vuravura taucoko , ka sa yaluma e na rarawa , ka yacova na siga oqo .
45008023	A sa sega ni koya walega , oi keda talega , eda sa rawata nai sevu ni Yalo Tabu , eda sa vutugu tiko e lomada ni da sa waraka me da vakabauti me gone , ni na vakabulai na yagoda .
45008024	Ni da sa bula e nai nuinui : ia nai nuinui sa bale ki na ka sa qai raici sa sega ni nuinui dina : ni sa nuitaka vakacava na tamata na ka sa qai raica ?
45008025	Ia kevaka eda sa nuitaka na ka eda sa sega ni raica , eda sa vosota ga me waraka tiko .
45008026	Ia na Yalo Tabu talega sa vukea na noda malumalumu : ni da sa sega ni kila na ka e kilikili kei keda me da kerea : a sa masulaki keda na Yalo Tabu e na vutugu e sega ni cavuti rawa .
45008027	Ia ko koya sa daudikeva na yaloda sa kila na loma ni Yalo Tabu , ni sa masulaki ira na tamata lotu me vaka na loma ni Kalou .
45008028	Ni da sa kila sa veivuke na ka kecega me ra vinaka kina era sa lomana na Kalou , ko ira era sa kacivi me vaka na ka sa nakiti oti .
45008029	Ia ko ira kece sa kilai ira eliu ko koya , sa lesi ira eliu me ra tautauvata kei na Luvena , me ulumatua kina ko koya vei ira na tacina era lewe vuqa :
45008030	ia ko ira sa lesi ira eliu ko koya , sa qai kacivi ira : ia ko ira sa kacivi ira ko koya , sa vakadonui ira : ia ko ira sa vakadonui ira ko koya , sa vakaiukuukutaki ira .
45008031	A cava me da qai kaya e na veika oqo ? Kevaka sa totaki keda na Kalou , o cei me noda meca ?
45008032	Ena vakaevei ko koya sa sega ni bureitaka na Luvena dina , ia sa soli koya yani me kedai sosomi kecega , ena dredre vakacava vua me solia walega vei keda na ka kecega vata kaya ?
45008033	O cei me beitaki ira sa digitaki ira na Kalou ? Na Kalou sa vakadonuya .
45008034	O cei ena lewa me ra cudruvi ? O Karisito Jisu ga sa mate , io , sa bula cake tale , a sa tiko talega e na liga i matau ni Kalou , ka sa masulaki keda .
45008035	O cei me na tawasei keda mai na loloma i Karisito ? a ka rarawa li , se na yaluma , se na dauveivakacacani , se na dausiga , se na luvawale , se na dauveivakarerei , se nai seleiwau ?
45008036	Me vaka na ka sa volai , E na vukumuni keitou sa vakamatei kina e na siga taucoko ka bogi : Keitou sa vakatauvatani kei na sipi ena vakamatei .
45008037	E segai , e na ka kecega oqo eda sa gumatua sara kina , e na vuku i koya sa lomani keda .
45008038	Ni'u sa kila vakaidina , ni na sega ni rawata na mate , se na bula , se ko ira na agilose , se ko ira sa liu , se ko ira sa kaukauwa , se na veika sa yaco edaidai , se na veika ena yaco emuri ,
45008039	se na ka cecere , se na ka titobu , se dua tani na ka , me tawasei keda mai na loloma ni Kalou , sa yaco e na vuku i Karisito Jisu na noda Turaga .
45009001	Au sa vosa dina e na mata i Karisito , au sa sega ni vosa lasu , sa vakadinadina talega vei au na noqu lewa-eloma e na Yalo Tabu ,
45009002	ni'u sa rarawa vakalevu , a sa yaluma tikoga na lomaqu .
45009003	Ni ka'u sa daugadreva me'u tawase tani vei Karisito , e na vukudra na wekaqu , o ira era sa wekaqu dina vakayago :
45009004	era sa luve i Isireli ; sa nodra talega na vakabau me ra gone , kei nai ukuuku , kei na veiyalayalati , kei na soli vunau , kei nai valavala ni soro vua na Kalou , kei na vosa ni yalayala :
45009005	sa nodra ko ira na qase , a sa tubu maivei ira na Karisito me vaka na yagona , o koya sa lewa na ka kecega , na Kalou sa vakarokorokotaki ka tawa mudu . Emeni .
45009006	Ia sa sega ni vaka sa sega ni yaco na vosa ni Kalou . Ni ra sa sega ni Isireli dina ko ira kece sa maivei ira na Isireli :
45009007	era sa sega talega ni luvena ko ira kecega na kawa i Eparaama : ia Na kawa i Aisake ga ena vakatokai me nomu kawa .
45009008	Sa kenai balebale oqo , O ira na luvena vakayago , era sa sega ni luve ni Kalou ; ia na luve ni yalayala ga era sa vakabau me kawa .
45009009	Ni sa vakaoqo na vosa ni yalayala , E na gauna vakaoqo ka'u na lako mai , ka na sucu vei Sera e dua na gonetagane .
45009010	A sa sega ni koya walega ; ia ko Repeka talega ni sa kunekune mai vua e dua , a tamada ko Aisake ;
45009011	ni rau sa bera ni sucu , se rau cakava na ka vinaka se na ka ca , me tu dei kina na ka sa lesia eliu ka digitaka na Kalou , sa sega ga e na vuku ni cakacaka , e na vukuna ga sa kaciva ,
45009012	sa kainaki vua na yalewa ko ya , O koya sa qase vei rau ena qaravi koya sa gone .
45009013	Sa vakakina na ka sa volai , Au sa vinakati Jekope , ia ka'u sa cati Iso .
45009014	A cava me da qai kaya ? Sa tu beka vua na Kalou nai valavala tawa-dodonu ? E segai sara .
45009015	Ni sa kaya vei Mosese ko koya , Au na lomani koya ka'u sa lomana , ia ka'u na yalovinaka vua ka'u sa yalovinaka kina .
45009016	Sa qai sega ni yaco e na vukuna sa gadreva , se na vukuna sa cici , ia e na vukuna ga na Kalou sa yalovinaka mai .
45009017	Ni sa kaya vei Fero nai Vola Tabu , E na vuku ni ka oqo ka'u sa vakaturi iko cake kina , me'u vakatakila vei iko na noqu kaukauwa , me tukuni talega na yacaqu ki vuravura taucoko .
45009018	O koya oqo sa yalovinaka kina ko koya vua sa yalona kina , a sa vakadomoqataki koya sa yalona kina .
45009019	O na qai kaya vei au , E na vuku ni cava sa ia tiko kina na veibeitaki ko koya ? ia ko cei sa vorata na nona lewa ?
45009020	Kakua ni vakaoqo , o iko na tamata ; ko cei ko iko mo veileti kaya na Kalou ? Ena kaya beka na ka sa caka vei koya sa cakava , O sa cakavi au vakaoqo e na vuku ni cava ?
45009021	E sega beka ni veitaliataka na tete ko koya sa dautuli kuro , me cakava kina e na dua bauga nai buli tete , e dua na bilo me talei , ka dua tale me sega ni talei .
45009022	Ia ka vakaevei ke sa vinakata na Kalou , me vakaraitaka na nona cudru , me vakatakila talega na nona kaukauwa , a sa vosota vakadede sara kina na veibilo ena cudruvi sa vakarau tu me rusa :
45009023	me vakatakila talega na kena levu ni nona vinaka ki na veibilo sa lomani , o koya sa vakarautaka eliu ko koya ki nai ukuuku ,
45009024	io vei keda ga , sa kacivi keda ko koya , sa sega walega maivei ira na Jiu , maivei ira talega sa matanitu tani :
45009025	me vaka talega na ka sa kaya ko koya e nai vola i Osea , Au na vakatokai ira era sa sega ni noqu tamata eliu , me ra noqu tamata ; Ko koya talega ka sega ni lomani eliu , me qai lomani :
45009026	Ena yaco talega e na vanua sa kainaki kina eliu vei ira , Sa sega ni noqu tamata koi kemudou ; Era na qai vakatokai kina me ra luve ni Kalou bula .
45009027	Sa kacivaki ira na Isireli ko Aisea talega , Kevaka sa tautauvata na kedrai wiliwili na Isireli kei na nuku ni waitui , ia ena bula ga na kena vo :
45009028	ni na vakayacora na nona vosa ko Jiova e vuravura , ka na vakaotia ka vakalekalekataka .
45009029	Me vaka talega na ka sa kaya eliu ko Aisea , Kevaka ka sega ni dua na kawa sa vakalaiva vei keda ko Jiova ni lewe vuqa , Eda sa vakataki Sotoma , eda sa tautauvata talega kei Komora .
45009030	A cava me da qai kaya ? O ira na veimatanitu tani , ko ira era sa sega ni muria na veivakadonui , era sa yaco me ra vakadonui , ni ra sa vakadonui e na vakabauta .
45009031	Ia ko ira ga na Isireli , o ira era sa muria na vunau me ra vakadonui kina , era sa sega ni yaco ki na vunau ko ya .
45009032	E na vuku ni cava ? ni ra sa sega ni muria e na vakabauta , e na cakacaka ga ni vunau : ni ra sa tarabe e na vatu e dauveivakatarabetaki ;
45009033	me vaka na ka sa volai , Raica , au sa tauca mai Saioni na vatu e dauveivakatarabetaki kei na vatu ni veivakalomacataki : Ia ko koya yadua sa vakabauta ena sega ni vakamaduataki .
45010001	O kemudou na veiwekani , au sa gadreva e na vu ni yaloqu , au sa masu talega vua na Kalou e na vukudra na Isireli , me ra bula .
45010002	Ni'u sa tukuni ira ni ra sa lomakatakata vua na Kalou , ia era sa sega ni yalomatua .
45010003	Ni ra sa sega ni kila na veivakadonui sa vu mai vua na Kalou , a ra sa qara me dua na veivakadonui vakataki ira , a ra sa sega kina ni vakamalumalumutaki ira me ra vakadonui mai vua na Kalou .
45010004	Ni sa vakayacora na Karisito na ka sa nakiti e na vunau , me vakadonui ko ira kece era sa vakabauta .
45010005	Ni sa tukuna ko Mosese na veivakadonui sa yaco e na vuku ni vunau , Na tamata sa cakava , ena bula kina .
45010006	Ia na veivakadonui sa yaco e na vakabauta sa tukuna vakaoqo , Mo kakua ni vosa e na yalomu , O cei me lako cake ki lomalagi ? [ ka me kauti Karisito sobu mai : ]
45010007	se vaka ne , O cei me lako sobu ki na Yasana-vuni ? [ ka me kauti Karisito cake mai na mate . ]
45010008	Ia ka cava e kaya ? Sa voleka vei iko na vosa , io e na gusumu , kei na yalomu : a vosa ni vakabauta , o koya keitou sa vunautaka .
45010009	Kevaka ko na vakatusa e na gusumu na Turaga ko Jisu , ka vakadinata e na vu ni yalomu ni sa vakaturi koya cake tale mai na mate na Kalou , ko na bula .
45010010	Ni sa vakadinata na tamata e na vu ni yalona me sa vakadonui kina , ia na gusuna sa vakatusa kina me bula .
45010011	Ni sa kaya nai Vola Tabu , O koya yadua sa vakabauti koya ena sega ni vakamaduataki .
45010012	Ni sa tautauvata na Jiu kei koya sa matanitu tani : ni sa dua bauga na Turaga vei ira kecega , o koya sa vutu ni ka vinaka vei ira kecega era sa masuti koya .
45010013	Ni na bula ko ira vakaaduaga era sa masuta na yaca i Jiova .
45010014	Era na qai masu vakacava vua era sa sega ni vakabauta ? a ra na vakabauti koya vakacava era sa sega ni rogoca kina ? a ra na rogoca vakacava , kevaka e sega e dua me tukuna ?
45010015	Ia era na tukuna vakacava , kevaka era sa sega ni talai ? me vaka na ka sa volai , Sa lagilagi sara na yavadra era sa tukuna nai tukutuku-vinaka ni veika vinaka !
45010016	A ra sa sega ni vakabauta kecega nai tukutuku-vinaka ; ni sa kaya ko Aisea . I Jiova , ko cei sa vakabauta na neitou i tukutuku ?
45010017	Eda sa kila kina ni sa rawa na vakabauta e na vakarorogo , kei na vakarorogo e na vosa i Karisito .
45010018	Ia ka'u sa taroga , Era sa sega li ni rogoca ? E dina sa vakakina , Sa lako na kedrai rogorogo ki vuravura taucoko , Kei na nodra vosa ki nai yalayala kei vuravura .
45010019	Ia ka'u sa taroga , Sa sega beka ni kila ko ira na Isireli ? Sa tukuna eliu ko Mosese , Au na vakavuvutaki kemudou e na vukudra era sega ni noqu tamata : Au na vakacudrui kemudou e na matanitu sesewa .
45010020	A sa doudou sara ko Aisea , ka sa tukuna , Era sa kunei au ko ira era a sega ni qarai au : Au sa vakarairaitaki vei ira era a sega ni tarogi au .
45010021	Ia ka sa kaya vei ira na Isireli , E na veisiga kecega ka'u sa dodoka yani na ligaqu kivei ira na tamata dautalaidredre ka dauvakatitiqa .
45011001	Au sa qai taroga , Sa biuta tani na nona tamata na Kalou , se segai ? E segai sara . Oi au na luve i Isireli , a kawa i Eparaama , mai na yavusa i Penijamini .
45011002	Sa sega ni biuta na nona tamata na Kalou , o ira sa kila eliu ko koya . Dou sa sega li ni kila na ka sa kaya nai Vola Tabu ni sa tukuni Ilaija ? ni sa beitaki ira na Isireli ko koya vua na Kalou , a sa kaya ,
45011003	I Jiova , era sa vakamatei ira na nomuni parofita , a ra sa kelirukuta sobu na nomuni veicabocabo-ni-soro ; ia koi au duaduaga , au sa bula , ka ra sa qarai au me'u mate ?
45011004	Ia ka cava sa kaya vua na vosa ni Kalou ? Au sa maroroya me noqu e le vitu na udolu na tamata , era sa sega ni tekiduru vei Peali .
45011005	Sa vaka talega kina e na gauna oqo , sa tu ga na kena vo era sa digitaki e na loloma .
45011006	Ia kevaka sa ka-ni-loloma , sa qai sega ni ka-ni-cakacaka : ke sa sega ni vakaoqo , sa sega ni loloma na loloma .
45011007	Sa qai vakaevei ? Sa sega ni rawata na ka era sa vakasaqara ko ira na Isireli ; ia ko ira na digitaki era sa rawata ; a sa vakadomoqataki na kena vo ,
45011008	me vaka na ka sa volai , Sa solia vei ira na Kalou na yalo sa daumoce , na mata sa sega ni rai rawa , kei na daliga sa sega ni rogo rawa ; ka yacova na siga oqo .
45011009	Sa kaya talega ko Tevita , Me yaco na nodra tepeli me kedrai cori , kei na tudai , Kei na ka me ra tarabe kina , me kedrai sau talega ni ca .
45011010	Me vakabutobutotaki na matadra , me ra kakua ni rai rawa , Ka mo vakalairorotaka tikoga na dakudra .
45011011	Au sa qai taroga , Era sa tarabe me ra bale sara , se segai ? E segai sara : ia e na nodra bale , sa rawa na bula vei ira na veimatanitu tani , me vakavuvutaki ira .
45011012	Ia kevaka sa vutuniyau mai ko vuravura e na vuku ni nodra bale , a sa vutuniyau mai na veimatanitu tani ni sa vakalailaitaki ko ira oqori ; ena qai vakatanievei ni ra sa vakalevui mai ?
45011013	Ni'u sa qai vosa vei kemudou sa matanitu tani ; ni'u sa nodra i apositolo na veimatanitu tani , au sa doka na cakacaka ka'u sa lesi kina :
45011014	de ka'u vakavuvutaki ira na wekaqu vakayago , ka me'u vakabulai ira kina eso .
45011015	Ia kevaka sa vinakati mai ko vuravura ni sa biu tani ko ira oqori , ena sega li ni vaka na bula mai na mate na nodra lomani tale ?
45011016	Ia kevaka sa savasava nai sevu , ena vaka talega kina na kena taucoko ; ia kevaka sa savasava na vuna , ena vaka talega kina na veitabana .
45011017	Ia kevaka sa musuki laivi eso na tabana ia ko iko , na taba ni olive ni veikau , sa mai sema vata kei ira , mo bula vata kei ira e na vu ni olive sa uro ;
45011018	mo kakua ni vakalevulevui iko cake vei ira na tabana dina . Ia kevaka ko sa vakalevulevui iko , sa sega ni bula na vuna e na vukumu , o iko ga sa bula e na vuku ni vuna .
45011019	O na qai kaya , Sa musuki laivi na veitabana dina , me'u sema kina .
45011020	E dina ; sa musuki laivi ko ira ni ra sa sega ni vakabuta , ia ko iko ko sa tu dei ga ni ko sa vakabauta . Kakua ni yalolevu , mo rere ga .
45011021	Kevaka sa sega ni vosota na veitabana dina na Kalou , de qai sega talega ni vosoti iko .
45011022	O koya mo qai raica ruarua , na loloma , kei na cudru , ni Kalou : a cudru vei ira sa bale : kei na loloma vei iko , kevaka ko sa tu dei e na nona loloma : ia kevaka e segai ko na musuki laivi talega ko iko .
45011023	O ira talega , kevaka era sa sega ni tawa vakabauta tiko , era na sema vata : ni sa rawarawa vua na Kalou me vakasemai ira vata tale .
45011024	Ia kevaka ko sa musuki mai na olive sa ka ga ni veikau , ia ko sa sema vata kei na olive vinaka drau sa sega ni tovo vata kaya : ena qai rawarawa cake , me sema vata kei na nodra vu ni olive dina ko ira sai tovo vata kaya .
45011025	Ni'u sa sega ni vinakata , na veiwekani , mo dou lecava na ka vuni oqo , de dou vakasami kemudou ni dou sa vuku ; ni ra sa yaco na Isireli eso me ra domoqa , ka malua me curu mada na lewe vuqa maivei ira na veimatanitu tani .
45011026	Ia sa vakaoqo , era na vakabulai ko ira kecega na Isireli : me vaka na ka sa volai , Ena lako mai Saioni ko koya nai Vakabula , Ka na kauta tani nai valavala ca maivei ira na Jekope ;
45011027	Ia sa noqu veiyalayalati oqo vei ira , Ni'u sa kauta tani na nodra i valavala ca .
45011028	E nai tukutuku-vinaka , era sa veimecaki ko ira e na vukumudou : ia e nai lesilesi ga , era sa vinakati e na vukudra na qase .
45011029	Ni sa sega ni veivutuni tale na Kalou e na vuku ni nonai solisoli se nona kacivi ira .
45011030	Me vaka ni dou a sega ni vakabauta na Kalou eliu , a sa qai yaco vei kemudou na loloma e na vuku ni nodra vakatitiqa :
45011031	sa na vaka talega kina ko ira era sa sega ni vakabauta e na vuku ni sa yaco vei kemudou na loloma me yaco kina vei ira talega na loloma .
45011032	Ni sa sogolati ira vata na Kalou e na vakatitiqa , me lomani ira kecega ko koya .
45011033	A ka vakaidina na kena titobu ni nona vutu ni vuku kei na nona yalomatua na Kalou ! sa sega ni kilai rawa na nona lewa , a sa sega ni kune na nonai valavala !
45011034	O cei sa kila na loma ni Turaga ? se ko cei me nonai vakavuvuli ?
45011035	se ko cei sa solia mada vua , me na qai saumi tale vua ?
45011036	Ni sa vu mai vua na ka kecega , e na vukuna talega , ka me nona talega ; me vakarokorokotaki ko koya ka sega ni mudu . Emeni .
45012001	O koya oqo , au sa vakamamasu vei kemudou , na veiwekani , e na vuku ni loloma vakavuqa ni Kalou , mo dou solia na yagomudou mei madrali bula , me savasava , me vinaka vua na Kalou , me nomudou i soro vakayalo .
45012002	Ia dou kakua ni vakatauvatani kemudou kei ira era sa vakavuravura : ia dou mataliataki ga ni sa vakavoui na yalomudou , mo dou kila rawa kina na loma ni Kalou , sa yaga , ka vinaka , ka dodonu sara .
45012003	Ia e na loloma sa soli mai vei au , au sa kaya vei ira na tamata yadua vei kemudou , me kakua e dua me dokai koya me vaka sa sega ni dodonu me dokai koya ; me yalomatua ga na nona nanuma , me vaka nai vakarau ni vakabauta sa vota na Kalou vei ira yadua .
45012004	Me vaka sa dua bauga na yagoda , ka vuqa na tikida , ia ka sa sega ni vakaitavi vata na tikida kecega ;
45012005	sa vakakina koi keda , na lewe vuqa , eda sa yago vata ni da tu vata kei Karisito , eda sa veitikina vaka talega vakai keda .
45012006	Ni da sa rawata na veisolisoli sa duidui me vaka na loloma sa soli vei keda : kevaka sa parofisai , me da parofisai me vaka nai vakarau ni noda vakabauta ;
45012007	se na dauveivota , me da ia na veivota ; se ko koya sa dauvakatavuvuli , me vakavuvuli tiko ;
45012008	se ko koya sa dauvunau , me vunau tiko ; o koya sa ia na dausolisoli , me dina na lomana ; o koya sa daulewa , me gumatua kina ; o koya sa dauloloma , me ia e na reki .
45012009	Me kakua ni vakailasu na loloma . Mo dou cata sara na ka ca ; mo dou kabita sara na ka vinaka .
45012010	Dou veilomani sara e na veilomani ni veitacini ; dou veiuasiviti e na veivakarokorokotaki ;
45012011	e na gumatua mo dou kakua ni vucesa mai : me katakata na yalomudou ; mo dou qarava na Turaga ;
45012012	dou reki e nai nuinui ; vosota na ka rarawa ; ia tikoga na masu :
45012013	veivotayaka vei ira na dravudravua era sa lotu ; dauvakacegui ira na vulagi .
45012014	Dou vosavakalougatataki ira era sa vakacacani kemudou : vosavakalougatataka ga , ka kakua ni rukaka .
45012015	Dou reki vata kei ira era sa reki , ka tagi vata kei ira era sa tagi .
45012016	Dou lomavata tiko vakai kemudou . Kakua ni nanuma na veika vakaturaga , ia mo dou veiriti kei ira na tamata lalai . Dou kakua ni vakasami kemudou ni dou sa vuku .
45012017	Kakua ni veisausaumitaka na nona ca e dua . Nakita eliu na veika sa dodonu e na matadra na tamata kecega .
45012018	Kevaka sa rawa , mo dou vakatovolea me veilomani kei ira na tamata kecega .
45012019	Oi kemudou sa lomani dou kakua ni sauma na ca sa caka vei kemudou , ia mo dou laiva vua na Kalou me sauma ; ni sa volai ; A noqu i tavi me'u cudruvaka ; au na sauma koi au , sa kaya na Turaga .
45012020	O koya mo qai vakania na nomu meca , kevaka sa viakana ; kevaka sa viagunu , mo vagunuvi koya : ko na binia kina ki na uluna na qilaiso sa waqa tu ni ko sa kitaka vakaoqo .
45012021	Me kakua ni rawai iko na ca , mo rawa ga na ca e na vinaka .
45013001	Me ra talairawarawa vei ira na turaga levu ko ira na tamata kecega . Ni sa sega na turaga sa tubu wale , mai vua ga na Kalou : ko ira era sa turaga tu , sa lesi ira na Kalou .
45013002	Ia ko koya sa vorata na turaga , sa vorata nai lesilesi ni Kalou : ia ena cudruvi ko ira era sa vorata .
45013003	Ko ira na turaga era sa sega ni vu ni rere vei ira sa caka vinaka , vei ira ga sa caka ca : o sa qai gadreva li mo sega ni rerevaka na turaga ? mo kitaka na ka e vinaka , ena qai dokai iko kina ko koya :
45013004	ni sa nona talai na Kalou ko koya vei iko mo vinaka kina . Ia kevaka ko sa caka ca , mo rere ga ; ni sa sega ni taura walega nai seleiwau ko koya : ni sa nona talai na Kalou , me cudruvi koya sa caka ca .
45013005	O koya oqo e dodonu kina mo dou talairawarawa , e segai walega e na vuku ni cudru , e na vuku ni lewa-eloma talega .
45013006	O koya mo dou qai ia talega na soli : ni ra sa nona talai na Kalou , era sa qarava tiko na ka oqo .
45013007	O koya mo dou qai solia vei ira kecega na ka e dodonu : na soli vei ira sa nodra nai solisoli ; ai sigana vei ira sa nodra nai sigana ; dou rerevaki ira e dodonu me ra rerevaki : vakarokorokotaki ira e dodonu me ra vakarokorokotaki .
45013008	Me kakua na nona ka e dua ko sa sega ni sauma , na dauveilomani ga me ia tiko ; ni sa muria na vunau taucoko ko koya sa daulomana na tani .
45013009	Io , oqo : Mo kakua ni ia na veibutakoci , Mo kakua ni laba , Mo kakua ni butako , Mo kakua ni kocokoco ; ia kevaka sa dua tale nai vakaro , sa tu vata kecega e na vosa oqo , Mo lomana na kai nomu me vaka ko sa lomani iko .
45013010	O koya sa dauloloma sa sega ni caka ca vua na kai nona : o koya oqo sa cakava kina na vunau taucoko ko koya sa dauloloma .
45013011	Ia oqo , ni da kila na gauna , ni sa gauna oqo mo dou yadra kina mai na moce ; ni sa qai voleka na noda bula , ka yawa e na gauna ni noda vakabauta .
45013012	Sa vakarau oti na bogi , a sa voleka na siga : o koya me da qai luvata tani nai valavala ni butobuto , ka me da vakaiyaragi tu e na rarama .
45013013	Me da lako voli me vaka e kilikili , me vaka e na siga ; me kakua nai soqosoqo lialia , se na mateni , me kakua na daudara se nai valavala velavela , me kakua na veileti se na vuvu .
45013014	Ia dou vakaisulu e na Turaga ko Jisu Karisito , ka kakua ni ia me vakarau ki na gagadre ca ni yago .
45014001	O koya sa malumalumu na nona vakabauta dou kauta vei kemudou , ia me kakua ga me sa lewai tiko na veika e dauveiletitaki .
45014002	E dua sa doudou me kania loa na ka kecega : ia ko koya sa malumalumu , sa daukania na rourou ga .
45014003	Me kakua ni beci koya sa sega ni kana ko koya sa kana : ia me kakua ni lewai koya sa kana ko koya sa sega ni kana : ni sa vinakati koya na Kalou .
45014004	O cei ko iko mo lewa na tamata ni turaga tani ? ena tu ko koya , se bale , vua na nona turaga . Io , ena tu dei ga : ni sa rawarawa vua na Kalou me vakataudeitaki koya .
45014005	E dua sa doka e dua na siga ka segai nai kadua : ka dua tani sa doka na siga kecega . Me dui lewa deivaka na tamata yadua e na lomana .
45014006	O koya sa nanuma na siga , sa ka ga vua na Turaga na nona nanuma ; ia ko koya sa kana , sa ka ga vua na Turaga na nona kana , ni sa vakavinavinaka ko koya vua na Kalou ; ia ko koya sa sega ni kana , sa ka talega vua na Turaga na nona sega ni kana , a sa vakavinavinaka ko koya vua na Kalou .
45014007	Ni sa sega e dua vei keda sa bula e na vukuna ga , se dua sa mate e na vukuna ga .
45014008	Io , kevaka eda sa bula , eda sa bula e na vuku ni Turaga ; se da mate , eda sa mate e na vuku ni Turaga : o koya oqo eda sa nona kina na Turaga , se da bula se da mate .
45014009	O koya oqo sa mate kina na Karisito , ka sa bula tale , me nodra Turaga era sa mate kei ira era sa bula .
45014010	Ia ko iko , ko sa lewai koya na wekamu e na vuku ni cava ? se ko iko tale , ko sa beci koya na wekamu e na vuku ni cava ? ni da na tu kecega e na mata ni tikotiko ni veilewai ni Kalou .
45014011	Ni sa volai , Sa kaya na Turaga , me vaka ka'u sa bula , ena tekiduru vei au ko ira na tamata kecega , Ia ena vakatusa vua na Kalou na yame kecega .
45014012	O koya oqo eda na dui vakatusai keda kecega vua na Kalou .
45014013	O koya me da qai kakua tale ni dauveivakalewai tiko ; oqo ga , mo dou lewa , me kakua e dua me cakava e dua na ka me tarabe kina se bale kina na wekana .
45014014	Au sa kila , ka sa vakadinadinataka vei au na Turaga ko Jisu , ni sa sega na ka e dukadukali vakai koya ga ; ia vua sa nanuma sa dukadukali na ka , sa qai dukadukali vei koya .
45014015	Ia kevaka sa rarawa na lomana na wekamu e na vuku ni kakana , o sa qai sega ni valavala me vaka na loloma . Kakua ni vakarusai koya e na kemu kakana , o koya sa mate e na vukuna na Karisito .
45014016	O koya me kakua kina ni vosavakacacataki na nomudou ka vinaka :
45014017	ni sa sega ni kakana se ka-ni-gunu na matanitu ni Kalou ; na yalododonu ga , kei na vakacegu , kei na reki e na Yalo Tabu .
45014018	Ni sai koya sa qaravi Karisito e na veika oqo , sa vinaka vua na Kalou , a sa vinakati koya talega ko ira na tamata .
45014019	O koya oqo me da muria kina na veika ni veivinakati , kei na veika eda na dui veivakatavulici kina .
45014020	Kakua ni vakarusa na cakacaka ni Kalou e na vuku ni kakana . E dina ga sa savasava na ka kecega ; ia sa ca vua na tamata sa kana ka sa tarabe kina eso .
45014021	E vinaka mo kakua ni kania na lewe ni manumanu , se gunu waini , se kitaka e dua na ka sa bale kina na wekamu .
45014022	Na vakabauta sa tu vei iko , me tu vei iko ga e na mata ni Kalou . Sa kalougata na tamata sa sega ni beitaki koya e na ka sa vakatara ko koya .
45014023	Ia ko koya sa sega ni dinata ni sa tara vua , sa lewai me cudruvi kevaka sa kana , e na vuku ni sa kana ka sega ni dinata : ia na ka kecega eda sa sega ni dinata ni tara vei keda , sai valavala ca oqori .
45015001	Sa kilikili talega kei keda , oi keda sa kaukauwa , me da vosota na nodra malumalumu era sa sega ni kaukauwa , me da kakua talega ni kitaka na ka sa vinaka vei keda ga .
45015002	Me da kitaka yadua na ka e vinaka vua na kai noda , na ka e yaga me vakatavulici kina ko koya .
45015003	Ia na Karisito talega sa sega ni kitaka na ka sa vinakata ga ko koya ; ia me vaka ga sa volai , Sa tau vei au na nodra vosa ca era sa vosavakacacataki iko .
45015004	Io , na ka kecega sa volai eliu sa volai me da vakatavulici kina , me noda na vosota kei na vakacegui sa vu mai nai Vola Tabu , me rawa kina nai nuinui .
45015005	Ia me solia mada vei kemudou na Kalou , o koya na vu ni vosota kei na veivakacegui , mo dou lomavata vakai kemudou me vakataki Karisito Jisu :
45015006	mo dou lomavata ka domovata ni dou sa vakarokorokotaka na Kalou , o koya na Tama i Jisu Karisito na noda Turaga .
45015007	O koya mo dou qai veivakacegui vakai kemudou , me vaka sa vakacegui kemudou na Karisito , me vakarokorokotaki na Kalou .
45015008	Ia ka'u sa kaya ni sai talatala ko Jisu Karisito vei ira era sa cili , me vakatakila ni sa dina na Kalou , me vakadinadinataka na vosa ni yalayala vei ira na qase :
45015009	me ra vakarokorokotaka na Kalou ko ira talega na veimatanitu tani e na vuku ni nona loloma ; me vaka sa volai , E na vuku ni ka oqo ka'u na vakatusai iko kina e na kedra maliwa na veimatanitu tani , Ka sere ki na yacamuni .
45015010	A sa kaya tale , Dou reki vata na veimatanitu tani , kei ira na nona tamata .
45015011	Sa dua tale . Dou vakarokorokotaki Jiova , na veimatanitu kecega : Ia dou vakarokorokotaki koya vakalevu , oi kemudou na veivanua kecega .
45015012	O Aisea talega sa kaya , Ena tubu na waka i Jese , Kei koya ena tu cake me lewa na veimatanitu tani ; Era na vakararavi vei koya ko ira na veimatanitu tani .
45015013	Ia me vakasinaiti kemudou mada na Kalou , o koya na vu ni nuinui , e na reki kecega kei na vakacegu ni dou sa vakabauta , me levu sara na nomudou i nuinui e na vuku ni nona kaukauwa na Yalo Tabu .
45015014	Ia koi au talega , au sa vakasami kemudou , na wekaqu , ni dou sa sinai e na yalololoma , ni dou sa sinai e na vuku kecega , ni dou sa rawata talega me dui veivakatavulici vakai kemudou .
45015015	Ia ka'u sa doudou ga , me'u volavola vakalailai yani vei kemudou , na veiwekani , me'u vakananumi kemudou tale , e na vuku ni loloma sa solia mai vei au na Kalou ,
45015016	me'u yaco mei talatala i Jisu Karisito vei ira na veimatanitu tani , me'u kitaka na cakacaka e nai tukutuku-vinaka ni Kalou , me vinakati nai cabocabo ni veimatanitu tani , ni sa vakasavasavataki ira na Yalo Tabu .
45015017	O koya sa tu kina vei au na ka me'u vakalevulevui au kina e na vuku i Jisu Karisito e na veika ni Kalou .
45015018	Ni'u na sega ni doudou walega me'u cavuta na ka tani ; na ka ga sa vakayagataki au kina na Karisito , me vakatalairawarawataki ira na veimatanitu tani , e na vosa kei nai valavala ,
45015019	e na vuku ni sa kaukauwa na veika-mana kei na veika e veivakurabuitaki , sa caka e na kaukauwa ni Yalo Tabu , ia ka'u a vakatekivu kina mai Jerusalemi , ka lako voli ka yaco ki Iliriko , ni'u sa vunautaka kece nai tukutuku-vinaka kei Karisito .
45015020	Ia ka'u sa gumatua sara vakakina , me'u vunautaka nai tukutuku-vinaka , ia ka sega ga e na vanua sa tukuni oti kina na yaca i Karisito de'u tara walega na ka e dela ni yavu ni tamata tani :
45015021	ia me vaka ga sa volai , O ira sa sega ni tukuni mada vei ira ko koya , era na raica : Ia ko ira era sa sega ni rogoca , era na kila ,
45015022	O koya oqo sa tarovi vakavuqa kina na noqu lako vei kemudou .
45015023	Ia ni sa qai sega na ka me'u tiko kina e na yasana oqo , ka sa yabaki vuqa ka'u a gadreva kina me'u lako vei kemudou ;
45015024	ni na yaco na noqu lako ki Sipeini : ni'u sa nanuma me'u raici kemudou e na noqu lako , ka mo dou kauti au e na noqu i lakolako kina , ni sa oti mada na nomudou vakacegui au vakalailai ni da tiko vata .
45015025	Ia ka'u sa qai lako ki Jerusalemi , me'u kauta na soli vei ira era sa lotu .
45015026	Ni ra sa vinakata ko ira na kai Masitonia kei Akaia , me ra ia e dua nai solisoli loloma me nodra na dravudravua era sa lotu mai Jerusalemi :
45015027	io , era sa vinakata ; a sa dodonu me ra soli ka vei ira . Io , kevaka era sa rawata maivei ira na nodra veika vakayalo ko ira na veimatanitu tani , sa qai dodonu kina vei ira me ra solia vei ira na veika vakayago .
45015028	Ia ni'u sa cakava oti mada na ka oqo , ka solia vei ira na ka-ni-loloma oqo me ra taura , au na qai taka vei kemudou ka lakani ki Sipeini .
45015029	Ia ka'u sa kila , ni'u na lako yani vei kemudou , au na lako kei na veivakalougatataki taucoko kei Karisito .
45015030	Ia ka'u sa vakamasuti kemudou , na veiwekani , e na vuku ni noda Turaga ko Jisu Karisito , e na vuku talega ni loloma ni Yalo Tabu , me da gumatua vata e na masu vua na Kalou e na vukuqu ;
45015031	me'u vakabulai maivei ira mai Jutia era sa sega ni talairawarawa ; me ra vinakata talega ko ira era sa lotu na noqu cakacaka ena caka mai Jerusalemi ;
45015032	me'u lako kina vei kemudou e na reki e na lewa ni Kalou , ka me'u vakacegui vata kei kemudou .
45015033	Ia me tiko vata kei kemudou kecega na Kalou ni veivakacegui . Emeni .
45016001	Ia ka'u sa tataunaki Fipi yani vei kemudou , o koya na wekada , o koya sa dauqarava nai soqosoqo lewe ni lotu mai Kenikiria :
45016002	mo dou vakacegui koya e na vuku ni Turaga , me vaka sa kilikili kei ira era sa lotu , ka mo dou vukei koya e na cakacaka kecega dou na yaga kina vua : ni sa dau vukei ira na lewe vuqa ko koya , kei au talega .
45016003	Me tukuni yani na noqu loloma vei rau ko Pirisila kei Akuila , koi rau sa cakacaka vata kei au e na veika i Karisito Jisu :
45016004	ka rau sa bolea na mate me'u bula kina : keitou sa vakavinavinaka kina vei rau , keitou kei ira kece na veisoqosoqo lewe ni lotu vei ira na veimatanitu tani :
45016005	Au loloma talega vei ira nai soqosoqo lewe ni lotu e na nodrau vale . Au sa loloma vei Epinito , na tamata ka'u sa daulomana , o koya nai sevu vei Karisito mai Esia .
45016006	Au sa loloma vei Meri , o koya sa daucakacaka vakalevu e na vukumudou .
45016007	Au sa loloma vei Adroniko kei Junia , na wekaqu , keitou a vesu vata kei rau , a rau sa rogo vei iratou nai apositolo , erau sa nei Karisito eliu , au sa muri koi au .
45016008	Au sa loloma vei Abilia , o koya ka'u sa daulomana e na vuku ni Turaga .
45016009	Au sa loloma vei Uripenu , o koya sa dauvukei keitou e na cakacaka i Karisito , kei Siteki , o koya ka'u sa daulomana .
45016010	Au sa loloma vei Apeli sa dauvinakati e na veika i Karisito . Au sa loloma vei ira na lewe ni vale i Arisitopulo .
45016011	Au sa loloma vei Irotioni na wekaqu . Au sa loloma vei ira na lewe ni vale i Narikiso , era sa nona ga na Turaga .
45016012	Au sa loloma vei Taraifina kei Taraifosa , erau daucakacaka e na veika ni Turaga . Au sa loloma vei Perisi sa daulomani , o koya sa daucakacaka vakalevu e na veika ni Turaga .
45016013	Au sa loloma vei Rufu o koya sa digitaki me nona na Turaga , kei na tinana o koya sa tinaqu talega .
45016014	Au sa loloma vei Asinikirito , kei Filekoni , kei Erima , kei Patiropa , kei Erimi , kei ira na veiwekani sa tiko vata kei iratou .
45016015	Au sa loloma vei Filoloko , kei Julia , kei Niriu , kei na ganena , kei Olimipa , kei ira kecega era sa lotu , era sa tiko vata kei iratou .
45016016	Dou ia na loloma vakai kemudou e na veireguci e na yalosavasava . Sa loloma yani vei kemudou na veisoqosoqo lewe ni lotu kecega nei Karisito .
45016017	Ia ka'u sa vakamasuti kemudou , na veiwekani , mo dou kilai ira era sa vakatekivuna na veisei kei na veika e dauveivakatarabetaki , sa sega ni vaka nai vakavuvuli dou sa vakatavulici kina ; ia kakua ni veiriti kei ira .
45016018	O ira era sa vakaoqo , era sa sega ni qarava na noda Turaga na Karisito , na ketedra ga ; ia e na vosa vinaka ka kamikamica , era sa lawakitaka na lomadra era sa wele .
45016019	Ni sa kuruvaki ki na tamata kecega na nomudou talairawarawa . O koya oqo ka'u sa rekitaki kemudou kina : ia sa yaloqu ga mo dou vuku e na ka vinaka , mo dou kakua talega ni cala e na ka ca .
45016020	Ia na Kalou ni veivakacegui ena butuki Setani vakusarawa e ruku ni yavamudou . Me tiko vei kemudou na loloma ni noda Turaga ko Jisu Karisito . Emeni .
45016021	Sa loloma yani vei kemudou ko Timoci na noqu i tokani , kei Lusiu , kei Jesoni , kei Sosipeta , ko iratou na wekaqu .
45016022	Oi au ko Teritiu , ka vola nai vola oqo , au sa loloma yani vei kemudou e na Turaga .
45016023	Sa loloma yani vei kemudou ko Keio , o koya ka'u sa dautiko e nona vale , kei ira kecega nai soqosoqo lewe ni lotu . O Erasito na dau-ni-yau ni koro oqo sa loloma yani vei kemudou , kei Kuaritu na wekada .
45016024	Me tiko vei kemudou kecega na loloma ni noda Turaga ko Jisu Karisito . Emeni .
45016025	Ia vei koya sa kaukauwa me vakataudeitaki kemudou me vaka na noqu i tukutuku-vinaka , kei na kena vunautaki Jisu Karisito , me vaka ni sa qai vakatakilai mai na ka vuni , sa vuni tu mai na gauna makawa sara ,
45016026	ia ka sa qai vakaraitaki mai , ka sa vakatakilai e na nodra i vola na parofita , me vaka na vosa ni Kalou tawa mudu , ki na veivanua kecega me ra vakabauta ka talairawarawa kina :
45016027	io , vua na Kalou sa vuku duaduaga , me ia na vakarokoroko e na vuku i Jisu Karisito , ka sega ni mudu . Emeni .
46001001	Koi au ko Paula , sa kacivi mei apositolo i Jisu Karisito , e na lewa ni Kalou , kei Sosiceni na wekaqu ,
46001002	vei ira nai soqosoqo lewe ni lotu ni Kalou era sa tiko mai Korinica , vei ira sa tu vata kei Karisito Jisu ka sa vakasavasavataki , era sa kacivi me ra yalosavasava , kei ira kecega e na veiyasana kecega era sa masuta na yaca i Jisu Karisito na noda Turaga , io , na noda kei na nodra talega :
46001003	Me yaco vei kemudou na loloma , kei na vakacegu , mai vua na Kalou ko Tamada , kei na Turaga ko Jisu Karisito .
46001004	Au sa vakavinavinaka e na veisiga vua na noqu Kalou e na vukumudou , e na vuku ni loloma ni Kalou sa soli vei kemudou e na vuku i Karisito Jisu ;
46001005	ni dou sa vakavutuniyautaki e na ka kecega e na vukuna , e na vosa kecega kei na vuku kecega ;
46001006	me vaka ni sa vakadinadinataki vei kemudou nai tukutuku kei Karisito :
46001007	ka dou sa sega kina ni uasivi sobu e na dua nai solisoli vakayalo : ni dou sa waraka na kena vakarairaitaki ni noda Turaga ko Jisu Karisito :
46001008	o koya ena vakataudeitaki kemudou me yaco na kenai vakataotioti , mo dou tawa cala e na siga ni noda Turaga ko Jisu Karisito .
46001009	Sa dina na Kalou , o koya sa kacivi kemudou mo dou nonai tokani ni Luvena ko Jisu Karisito na noda Turaga .
46001010	IA kau sa vakamasuti kemudou , na veiwekani , e na yaca ni noda Turaga ko Jisu Karisito , mo dou tauvata kecega e na vosa , ia me kakua vei kemudou na veisei ; mo dou veivinakati sara ni dou sa lomavata ka lewa vata .
46001011	Ni sa tukuni kemudou mai vei au , kemudou na veiwekani , ko ira na lewe ni vale i Kiloi , ni dou sa dauveileti vakai kemudou .
46001012	Ia na ka oqo kau sa vosa kina , ni dou sa kaya yadua , Oi au sa nei Paula ; ia , Oi au sa nei Apolosa , ia , Oi au sa nei Kifa ; ia , Oi au sa nei Karisito .
46001013	Sa tawase beka na Karisito ? sa vakoti beka ki na kauveilatai e na vukumudou ko Paula ? se dou sa papitaisotaki beka e na yaca i Paula ?
46001014	Au sa vakavinavinaka vua na Kalou niu sa sega ni papitaisotaka e dua vei kemudou , oi rau ga ko Kirisipo kei Keio ;
46001015	de kaya e dua ni dou sa papitaisotaki e na yacaqu .
46001016	Au sa papitaisotaki ira talega na lewe ni vale i Sitifana : ia kau sa sega ni nanuma ni kau sa papitaisotaka e dua tani tale .
46001017	Ni sa sega ni talai au na Karisito meu veipapitaisotaki , meu vunautaka ga nai tukutuku-vinaka : ia ka sega ga e na vosa sa vuku , de vakatawayagataki kina na kauveilatai i Karisito .
46001018	Ni sa ka lialia vei ira sa rusa na kena vunautaki na kauveilatai , ia sa kena kaukauwa ga ni Kalou vei keda sa vakabulai .
46001019	Ni sa volai , Au na vakarusa na nodra vuku era sa dauvuku , Ka vakatawayagataka na nodra yalomatua era sa dauyalomatua .
46001020	Evei na vuku ? evei na vunivola ? evei na dauveileti ni vuravura oqo ? sa sega beka ni vakalialiataka na vuku ni vuravura oqo na Kalou ?
46001021	Io , ni sa vuku tu na Kalou , a ra sa sega ni kila na Kalou na kai vuravura e na nodra vuku , sa qai vinakata na Kalou me vakabulai ira era sa vakabauta , e na vosa vakalialia .
46001022	Ni ra sa taroga nai vakatakilakila ko ira na Jiu , a ra sa vakasaqara na vuku ko ira na kai Kirisi :
46001023	ia keitou sa vunautaki Karisito ni sa lauvako ki na kauveilatai , a ka era sa tarabe kina ko ira na Jiu ka sa ka lialia vei ira na kai Kirisi :
46001024	ia vei ira ga era sa kacivi , se ra Jiu se ra kai Kirisi , na Karisito na kaukauwa ni Kalou , kei na vuku ni Kalou .
46001025	Ni sa ka vuku na sesewa ni Kalou ka sa uasivi vei ira na tamata ; a sa kaukauwa na malumalumu ni Kalou me uasivi vei ira na tamata .
46001026	Ni dou sa raica , na veiwekani , na kenai valavala ni nomudou kacivi , ni sa sega ni lewe vuqa era sa vuku vakayago , sa sega ni lewe vuqa era sa kaukauwa , sa sega ni lewe vuqa era sa turaga me sa kacivi :
46001027	ia sa digitaka na Kalou na veika vakalialia e vuravura , me vakamaduataki ira na vuku ; ia na veika sa malumalumu e vuravura sa digitaka na Kalou me vakamaduataka na veika sa kaukauwa ;
46001028	kei na veika vakaisi e vuravura , kei na veika e beci , sa digitaka na Kalou , kei na veika sa sega walega , me vakarusa na veika sa tu dei ;
46001029	me kakua kina na tamata me dokai koya e mata ni Kalou .
46001030	Ia maivei koya ga dou sa tu vata kina kei Karisito Jisu , o koya sa cakava na Kalou me vu ni vuku vei keda , ka vu ni vakadonui , ka vu ni vakasavasavataki , ka vu ni bula ;
46001031	me yaco kina na ka sa volai , O koya sa vosa doudou , me vosa doudou e na vuku ni Turaga .
46002001	Ia koi au , niu sa lako yani vei kemudou , na veiwekani , au sa sega ni lako e na vosa vinaka se na vuku , niu sa vunautaka vei kemudou na vosa sa tukuni kina na Kalou .
46002002	Ni sa dei na yaloqu meu kakua ni kila e na kemudou maliwa e dua na ka tani , ko Jisu Karisito duaduaga , kei na nona lauvako ki na kauveilatai .
46002003	Ia kau a tiko vata kei kemudou e na malumalumu , kei na rere , kei na sautaninini levu .
46002004	Ia na noqu vosa , niu sa vunau , sa sega ni ia e na vosa vakaveitemaki ni vuku vakatamata , sa ia ga e na kena vakadinadinataki ni Yalo Tabu , kei na kaukauwa-mana :
46002005	me kakua kina ni tu na nomudou vakabauta e na nodra vuku na tamata , e na kaukauwa ga ni Kalou .
46002006	Ia keitou sa tukuna na vuku e na kedra maliwa era sa yalomatua sara : a sa sega ga na vuku ni vuravura oqo , se na nodra vuku na turaga ni vuravura oqo , o koya sa yaco me ka wale :
46002007	ia na vuku ga ni Kalou keitou sa tukuna e na ka vuni , io , oqori ka vunitaki eliu , ka lesia na Kalou ni sa bera ni caka ko vuravura me da vakalougatataki kina ;
46002008	ia ka sa sega e dua na turaga ni vuravura oqo sa kila : ia kevaka era sa kila , era sa sega ni vakota ki na kauveilatai na Turaga vakaiukuuku .
46002009	Ia sa vaka nai vola , Sa sega na mata sa kunea , se na daliga sa rogoca , Ka sa sega ni curu ki na loma ni tamata , Na veika sa vakarautaka na Kalou me nodra era sa lomani koya .
46002010	Ia vei keda ga sa vakatakila mai na Kalou e na Yalo Tabu ; ni sa dikeva na ka kecega na Yalo Tabu , io , na veika titobu ni Kalou .
46002011	Io , ko cei na tamata sa kila na ka ni tamata , a yalo ni tamata ga sa tiko e lomana ? sa vaka talega kina na veika ni Kalou sa sega e dua sa kila , sa kila ga na Yalo ni Kalou .
46002012	Ia eda sa sega ni rawata na yalo ni vuravura , na Yalo ga sa mai vua na Kalou ; me da kila kina na veika sa solia walega mai vei keda na Kalou .
46002013	A veika oqori keitou sa tukuna talega , ia ka sa sega ga e na vosa sa vakatavulica na vuku ni tamata , o koya ga sa vakatavulica na Yalo Tabu ; ni keitou sa vakatautauvatataka na veika vakayalo kei na veika vakayalo .
46002014	Ia na tamata sa vakayago sa sega ni vakabauta na veika ni Yalo ni Kalou : ni sa ka lialia vua , a sa sega ni kila rawa ko koya , ni ra sa kilai vakayalo ga .
46002015	Ia ko koya sa vakayalo sa kila na ka kecega , a sa sega e dua sa kilai koya .
46002016	Io , ko cei sa kila na loma ni Turaga , me vakatavulici koya kina ? Ia sa tu vei keda na lomai Karisito .
46003001	Ia koi au , au sa sega ni vosa rawa vei kemudou , na veiwekani , me vaka vei ira era sa vakayalo , me vaka vei ira era sa vakayago ga , me vaka vei ira era sa gone lalai e na nodra tu vata kei Karisito .
46003002	Au sa vagunuvi kemudou e na wai-ni-sucu , ka segai e na kakana dina ; ni dou a sega ni rawata , edaidai talega dou sa sega ni rawata .
46003003	Ni dou sa vakayago tikoga : dou sa sega li ni vakayago tu kai valavala vakatamata , ni sa tu vei kemudou na vuvu , kei na veileti ?
46003004	Dou sa sega li ni vakayago , ni sa kaya tiko e dua , Oi au sa nei Paula ; ka dua tani , Oi au sa nei Apolosa ?
46003005	Ia ko cei ko Apolosa ? se ko cei ko Paula ? ai talatala walega dou sa vakabauta e na vukudrau , me vaka sa solia na Turaga ki na tamata yadua .
46003006	Au sa tea koi au , sa vakasuasuataka ko Apolosa ; ia na Kalou ga sa vakatubura .
46003007	Sa qai ka wale kina ko koya sa tea , kei koya sa vakasuasuataka ; ia sa levu duaduaga na Kalou , o koya sa vakatubura .
46003008	Erau sa tautauvata sara ko koya sa tea kei koya sa vakasuasuataka : ia na tamata yadua ena rawata na kenai sau me vaka na nona cakacaka .
46003009	Ni da sa daucakacaka vata kei koya na Kalou ; dou sa were ni Kalou , dou sa vale ni Kalou .
46003010	Me vaka na loloma ni Kalou sa soli mai vei au , me vaka na matai ni vale sa vuku , au sa viritaka na yavu , a sa tara kina e dua tani . Ia na tamata yadua me sa lewa vinaka nai valavala ni nona tara kina .
46003011	Ni sa sega ni rawata e dua na tamata me viritaka na yavu tani , ko ya ga sa viritaki tu , ko Jisu Karisito ga .
46003012	Ia kevaka e dua na tamata sa tara cake e na yavu oqo na koula , na siliva , na vatu talei , na kau , na co malai , se na vu-ni-sila ;
46003013	ena vakatakilai na cakacaka ni tamata yadua : ni na vakatakila mai na siga ko ya , ni na vakatakilai e na bukawaqa ; ia ena vakatovolei e na bukawaqa na cakacaka ni tamata yadua se sa vakaevei na kenai valavala .
46003014	Kevaka sa tu dei na nona cakacaka e dua na tamata , sa tara cake ko koya , ena rawata na kenai sau .
46003015	Kevaka ena vakamai na nona cakacaka e dua , ena yali vua na kenai sau ; ia ko koya ga ena vakabulai ; ia sa na vaka ga na bula mai na bukawaqa .
46003016	Dou sa sega beka ni kila ni dou sa vale ni Kalou , ka sa tiko vei kemudou na Yalo ni Kalou ?
46003017	Kevaka e dua na tamata sa vakarusa na vale ni Kalou , ena vakarusai koya na Kalou ; ni sa savasava na vale ni Kalou , ia sai kemudou oqo .
46003018	Me kakua e dua e vakaisini koya vakai koya . Kevaka e dua vei kemudou sa nanuma sa vuku vakavuravura , me sesewa mada ko koya me vuku mai kina .
46003019	Ni sa ka sesewa vua na Kalou na vuku ni vuravura oqo . Ni sa volai , Sa rawai ira na vuku ko koya e na nodra i lawaki .
46003020	Ka vaka tale , Sa kila ko Jiova na nodra nanuma na vuku , ni sa sega ni yaga .
46003021	O koya oqo me kakua kina e dua me vosa doudou e na vukudra na tamata . Ni sa nomudou na ka kecega ;
46003022	se ko Paula , se ko Apolosa , se ko Kifa , se ko vuravura , se na bula , se na mate , se na veika sa tu edaidai , se na veika ena yaco emuri ; oqo kecega sa nomudou ;
46003023	ia dou sa nei Karisito ; ia sa nei koya na Kalou na Karisito .
46004001	Me vakasami keitou na tamata yadua , ni keitou sa nona tamata cakacaka na Karisito , kei nai talatala e na veika vuni ni Kalou .
46004002	Ia eke sa kilikili kei ira nai talatala , me ra kune ni ra tamata dina .
46004003	Ia sa ka lailai sara vei au mo dou lewai au , se me ra lewai au na tamata ; io , au sa sega dina ni lewai au vakai au .
46004004	Niu sa sega ni kila e dua na ka kau sa cala kina ; ia kau sa sega ni vakadonui kina : ia sai koya ga na Turaga ka lewai au .
46004005	O koya mo dou kakua ni lewa e dua na ka ni sa bera na kena gauna , dou wawa mada me lako mai na Turaga , o koya ena vakaraitaka na veika ni butobuto sa vuni tu , ena vakavotuya talega na nanuma ni yaloda : ia ena qai dokai na tamata yadua mai vua na Kalou .
46004006	Ia na veika oqo kau sa vakabaleta vei keirau kei Apolosa e na vukumudou , na veiwekani ; mo dou vakatavulici kina maivei keirau mo dou kakua ni uasivia na ka sa volai tu , mo dou kakua kina ni doka cake e dua , ka beca e dua .
46004007	Io , ko cei sa qisi iko mo uasivi cake ? se cava sa tu vei iko sa sega ni soli vei iko ? ia kevaka sa soli vei iko , ko sa dokai iko kina e na vuku ni cava , me vaka sa sega ni soli vei iko ?
46004008	Dou sa qai mamau dou sa qai vutuniyau , dou sa lewa vaka na tui ni keitou sa takali : ia kau sa vinakata kevaka dou sa lewa dina , me da lewa vata talega kei kemudou .
46004009	Ni kau sa nanuma sa lesi keitou nai apositolo na Kalou me keitou muri sara , me keitou vakataki ira era sa lesi me mate : ni keitou sa vakaraitaki ki vuravura , vei ira talega na agilose , kei ira na tamata .
46004010	Keitou sa lialia e na vuku i Karisito , ia koi kemudou dou sa vuku ni dou sa tu vata kei Karisito ; keitou sa malumalumu , ia dou sa kaukauwa ; dou sa vakarokorokotaki , ia keitou sa beci .
46004011	Ka yacova na gauna oqo keitou sa viakana , ka viagunu , ka luvawale , ka sa vakamavoataki , ka sega na neitou i tikotiko ;
46004012	keitou sa oca , ni keitou sa daucakacaka e na liga i keitou : ni keitou sa vakasewasewani , keitou sa vosa vinaka ; ni keitou sa vakacacani , keitou sa vosota :
46004013	ni keitou sa vosavakacacataki , keitou sa vakatamamasu ga : keitou sa yaco me vaka na soqosoqo ni vuravura oqo , io , na duka sa quaraki mai na ka kece , ka yacova na siga edaidai .
46004014	Au sa sega ni vola na veika oqo meu vakamaduataki kemudou , ia kau sa vakatavulici kemudou ni dou sa vakataki ira na noqu gone ni toko .
46004015	Ia kevaka sa udolu vakatini na nomudou i vakavuvuli vei Karisito , sa sega ni lewe vuqa na tamamudou ; niu sa vakatuburi kemudou mo dou nei Karisito Jisu e nai tukutuku-vinaka .
46004016	O koya kau sa masuti kemudou kina , mo dou vakadamurimuri au .
46004017	Au sa talai Timoci vei kemudou e na vuku ni ka oqo , o koya na noqu gone ni toko ka yalodina e na Turaga , ia ena vakananumi kemudou ko koya e na noqu i valavala vei Karisito , me vaka na ka kau sa vakatavulica e na veiyasana kecega e na veisoqosoqo lewe ni lotu kecega .
46004018	Sa viavialevu ko ira eso , me vaka niu na sega ni lako yani vei kemudou .
46004019	Ia kau na lako vakatotolo vei kemudou , kevaka sa vinakata na Turaga , ia kau na sega ni kila na nodra vosa era sa viavialevu , na kena kaukauwa ga .
46004020	Ni sa sega ni ka ni vosa walega na matanitu ni Kalou , sa ka ga ni kaukauwa .
46004021	A cava dou sa vinakata ? meu lako vei kemudou niu sa taura na kuita , se meu lako e na loloma , kei na yalo malua ?
46005001	Sa rogo sara ni sa dua vei kemudou sa dauyalewa , ia na dauyalewa vaka ko ya sa sega ni vosataki vei ira era sa sega ni lotu , ni sa dua sa taura na wati i tamana .
46005002	Ia dou sa viavialevu , ka sega ni tagicaka , me biu tani kina vei kemudou ko koya sa kitaka na ka oqo .
46005003	Ia koi au , niu sa yali vakayago , ia sa tiko vata kei kemudou na yaloqu , au sa lewai koya sa cakava na ka oqo , me vaka kau sa tiko kina ,
46005004	e na yaca ni noda Turaga ko Jisu Karisito , ni dou sa soqoni vata tu , kei na yaloqu , kei na kaukauwa ni noda Turaga ko Jisu ,
46005005	me soli koya sa vakaoqo vei Setani me vakarusai kina na yagona , me vakabulai na yalona e na siga ni Turaga ko Jisu .
46005006	Sa sega ni vinaka na nomudou vosa doudou . Dou sa sega beka ni kila sa dauvakalevenitaka nai buli taucoko na leveni lailai ?
46005007	O koya mo dou qai biuta tani na leveni makawa , mo dou yaco kina mei buli vou , me vaka dou sa sega ni vakalevenitaki . Ni sa vakamatei oti e na vukuda na noda lako-sivia , io na Karisito .
46005008	O koya me da qai ia na soqoni , me kakua ga e na leveni makawa , se na leveni ni yaloca , kei nai valavala ca ; e na yalosavasava ga kei na yalodina sa sega ni vakaleveni .
46005009	Au a vola vei kemudou e nai vola mo dou kakua ni dautiko vata kei ira na dauyalewa :
46005010	ia ka sa sega ga vei ira na dauyalewa ni vuravura oqo , se vei ira na daukocokoco , se na daukovekove , se na dausoro ki na matakau , ni sa rawa ga oqo kevaka dou lako tani e vuravura .
46005011	Ia oqo ga , kau sa vola vei kemudou , mo dou kakua ni dautiko vata kei na dua sa vakatokai me wekada , o koya sa dauyalewa tiko , se daukocokoco , se dausoro ki na matakau , se dauveivakasewasewani , se daumateni , se daukovekove : mo dou kakua ni kana vata kaya sa vakakina .
46005012	Sa noqu i tavi li meu lewai ira era sa sega ni curu ? Ia ko ira era sa curu dou sa lewa se segai ?
46005013	Ia ko ira sa sega ni curu sa lewa na Kalou . O koya mo dou qai biuta tani vei kemudou na tamatai valavala ca ko ya .
46006001	E dua beka vei kemudou sa doudou , ni rau sa veicudruvi kei na dua tani , me rau laki lewai e na matadra na tawa-yalododonu , ka me kakua ga e na matadra na lotu ?
46006002	Dou sa sega beka ni kila ni na lewai ira na kai vuravura ko ira era sa lotu ? ia kevaka dou na lewai ira na kai vuravura , dou sa sega beka ni yaga mo dou lewa na ka lalai sara ?
46006003	Dou sa sega beka ni kila ni da na lewai ira na agilose ? ia ka sega li ni vakalevu cake me da lewa na veika vakavuravura oqo ?
46006004	Ia kevaka dou sa ia na veilewai e na ka vakavuravura , dou lesi ira kina era sa dokai vakalailai sara e nai soqosoqo lewe ni lotu ?
46006005	Au sa vosa , mo dou madua kina . E dina beka ni sa sega sara e dua vei kemudou sa vuku , me lewai ira rawa na wekana ?
46006006	a ra sa lako na veiwekani me ra veilewai , io , e na matadra era sa sega ni vakabauta ?
46006007	Ia sa qai ka ca vakaidina vei kemudou oqo , ni dou sa daukauta na ka ki na veilewai . E vakaevei ni dou sa sega ni vosota ni dou sa vakacacani ? e vakaevei ni dou sa sega ni vosota ni dou kovei ?
46006008	Ia koi kemudou , dou sa dauveivakacaca , dou sa daukovekove , io , vei ira na wekamudou .
46006009	Dou sa sega beka ni kila , ni na sega ni rawata na matanitu ni Kalou ko ira sa sega ni yalododonu ? Dou kakua ni vakaisini kemudou : o ira na daudara , kei ira na dausoro ki na matakau , kei ira na dauyalewa , kei ira na viavia vaka na yalewa , kei ira na veimoceri vakatagane ,
46006010	kei ira na daubutako , kei ira na daukocokoco , kei ira na daumateni , kei ira na dauveivakasewasewani , kei ira na daukovekove , era na sega ni rawata na matanitu ni Kalou .
46006011	Ia dou sa vakakina eliu koi kemudou eso : ia dou sa sili , dou sa vakasavasavataki , dou sa vakadonui , e na yaca ni Turaga ko Jisu Karisito , kei na Yalo ni noda Kalou .
46006012	Sa tara vei au na ka kecega , ia ka sa sega ni yaga na ka kecega ; sa tara vei au na ka kecega , ia kau na sega ni laiva me rawai au e dua na ka .
46006013	Sa ka ni kete na kakana , ka sa ka ni kakana na kete : ia ena vakarusai rau ruarua na Kalou . Ia na yago sa sega ni ka me daudara , ia me nei koya ga na Turaga ; ka sa yaga na Turaga ki na yago .
46006014	Ia na Kalou ka vakatura cake na Turaga , ena vakaturi keda cake talega , e na nona kaukauwa .
46006015	Dou sa sega beka ni kila ni sa veitiki i Karisito na yagomudou ? ia meu kauta beka na veitiki i Karisito , ka cakava me veitiki i koya na yalewa dautagane ? Me kakua sara .
46006016	E vakaevei ? dou sa sega beka ni kila , o koya sa veitau kei na yalewa dautagane erau sa yago e dua bau ? ni sa kaya ko koya , Oi rau na lewe rua , erau na yago e dua bau .
46006017	Ia ko koya sa kabita na Turaga erau sa yalovata .
46006018	Dou dro tani mai na daudara . Sa ka e taudaku ni yago nai valavala ca kecega sa kitaka na tamata , ia ko koya sa daudara sai valavala ca ki na yagona .
46006019	E vakaevei ? dou sa sega beka ni kila ni sa vale ni Yalo Tabu na yagomudou , o koya sa curumi kemudou , o koya dou sa rawata mai vua na Kalou , ia dou sa sega ni nomudou ?
46006020	ni dou sa voli e nai voli ; o koya oqo mo dou qai vakarokorokotaka na Kalou , e na yagomudou .
46007001	Ia e na vuku ni veika dou sa volavola kina vei au : Sa vinaka vua na tagane me kakua ni veiyacovi kei na yalewa .
46007002	Ia me kakua ni ia na veibutakoci , me sa bau vakawati na tagane yadua , ka me sa bau vakawati na yalewa yadua .
46007003	Me ia vua na yalewa na tagane na ka sa dodonu e na veilomani : me vaka talega kina na yalewa vua na tagane .
46007004	Sa sega ni veitaliataka na yagona na yalewa sa vakawati , sa lewa ga na watina : a sa vaka talega kina sa sega ni veitaliataka na yagona na tagane sa vakawati , sa lewa ga na watina .
46007005	Dou kakua ni tarova na veiyacovi vakai kemudou , me ia ga ni sa vinakata ruarua e na gauna lekaleka , mo dou lalaga ki na lolo kei na masu ; ia dou qai veiyacovi tale , de dauveretaki kemudou ko Setani e na vuku ni nomudou dauveidomoni .
46007006	Ia kau sa vosataka oqo , ni sa tara tu e segai ni sa vakaroti .
46007007	Ia kau sa vinakata me vakataki au na tamata kecega : ia sa rawata mai vua na Kalou na tamata yadua nai solisoli e dui yaga , e dua sa vakaoqo , e dua tani sa vaka ko ya .
46007008	Ia kau sa vosataki ira sa sega ni vakawati kei ira na yada , E yaga vei ira me ra tiko vakakina me vakataki au :
46007009	ia kevaka era sa dredre ni tarovi ira , me ra vakawati : ni sa vinaka na vakawati ka ca me daugagano .
46007010	Ia kau sa vosataki ira sa vakawati tiko , ia ka sa sega ni vakai au , na Turaga ga , Me kakua ni biuta na watina na yalewa sa vakawati :
46007011	( ia kevaka sa dro , me kakua ni vakawati tale ko koya , se me rau veivinakati tale kei na watina ; ) ia na tagane sa vakawati me kakua talega ni biuta na watina .
46007012	Ia vei ira ga sa vo kau sa kaya vakai au , sa segai na Turaga : Kevaka e dua na wekada , sa sega ni lotu na watina , a sa via tiko vata kaya na watina , me kakua ni biuta tani .
46007013	Kevaka sa loma ni tagane tawa lotu me rau tiko vata kei na watina , me kakua ni drotaki koya na yalewa .
46007014	Ni sa vakasavasavataka na tagane tawa lotu na watina , a sa vakasavasavataka talega na yalewa sa sega ni vakabauta ko koya na watina ; ia kevaka sa sega ni vakaoqo , era sa tawa-savasava na nomudou gone ; ia oqo , era sa savasava .
46007015	Ia kevaka sa dro ko koya sa tawa lotu , me dro ga . Me qai veitalia ga na tagane se na yalewa sa lotu ni sa vakaoqo : ia sa kacivi keda na Kalou me da tiko vakacegu ga .
46007016	Ko sa kila vakaevei , o iko na yalewa se ko na vakabula na watimu , se segai ? se ko sa kila vakaevei , o iko na tagane , se ko na vakabula na watimu , se segai ?
46007017	Ia me vaka sa solia yadua vei ira na tamata na Kalou , me vaka na nona tiko ni sa kacivi koya na Turaga , me tiko ga vakakina . Au sa lewa me vakakina e na veisoqosoqo lewe ni lotu kecega .
46007018	Kevaka e dua sa kacivi ni sa cili me kakua ni biuta na cili . Ke dua sa sega ni cili ni sa kacivi , me kakua ni cilivi .
46007019	A ka walega na cili , a ka wale talega na tawa cili , ia sa sega ni vakakina na talairawarawa ki nai vakaro ni Kalou .
46007020	Me tiko ga na tamata yadua me vaka na nona tiko ni sa kacivi .
46007021	O sa bobula beka ni ko sa kacivi ? kakua ni vuturi kina : ia kevaka e rawa mo sereki , mo vakayagataka ga .
46007022	O koya sa bobula ni sa kacivi koya na Turaga sa qai nona tamata sere na Turaga ; sa vaka talega kina ko koya sa lalaga ni sa kacivi , sa bobula vei Karisito .
46007023	Dou sa voli ga e nai voli ; dou kakua ga ni nodra bobula na tamata .
46007024	Na veiwekani , me tiko na tamata yadua kei na Kalou , e nai tutu sa tiko kina ni sa kacivi .
46007025	Ia e na vukudra era sega ni vakawati , sa sega ni tu vei au nai vakaro ni Turaga : ia kau sa lewa vakai au ga , me vaka e dua sa rawata na loloma ni Turaga meu dina kina .
46007026	A ka oqo kau sa nanuma sa yaga e na gauna ni ca oqo , me tiko walega na tamata sa vakakina .
46007027	Sa dua beka na watimu ko sa vauci kina ? kakua ni vakatovolea mo sereki tale . Sa sega beka ni dua na watimu , ko sa vauci kina ? kakua ni vakasaqara e dua me watimu .
46007028	Ia kevaka ko sa ia na vakawati , ko sa sega ni cala kina ; ia kevaka sa ia na vakawati e dua na goneyalewa , sa sega ni cala kina . Ia ko ira sa vakaoqo ena vakararawataki na yagodra : ia koi au , au sa lomani kemudou .
46007029	Ia na ka oqo kau sa kaya , oi kemudou na veiwekani , Sa vakalekalekataki na gauna sa vo : ia oqo me ra vakataki ira era sa sega ni vakawati ko ira na tagane sa vakawati :
46007030	kei ira era sa tagi , me ra vakataki ira era sa sega ni tagi : kei ira era sa reki , me ra vakataki ira era sa sega ni reki ; kei ira era sa veivoli , me ra vakataki ira sa sega na nodra ka ;
46007031	kei ira era sa vakayagataka na veika ni vuravura oqo , me ra vakataki ira era sa sega ni vakayagataka vakaca : ni sa lako tani yani nai valavala ni vuravura oqo .
46007032	Ia kau sa vinakata mo dou kakua ni lomaocaoca . Na tagane sa sega ni vakawati sa daunanuma ga na veika ni Turaga , se me vinaka vakaevei vua na Turaga :
46007033	ia na tagane sa vakawati sa daunanuma ki na veika ni vuravura oqo , me vakayalovinakataki koya vakaevei na watina .
46007034	Sa dua tani na goneyalewa kei na yalewa sa vakawati . A yalewa sa sega ni vakawati sa daunanuma ki na veika ni Turaga , me savasava tiko na yagona kei na yalona talega : ia na yalewa sa vakawati sa daunanuma ki na veika ni vuravura , se na vinakati koya vakaevei na watina .
46007035	Ia na ka oqo kau sa kaya me yaga vei kemudou ; au sa sega ni via vakataotaki kemudou , au tukuna ga na ka sa kilikili kei kemudou , mo dou dauqarava na Turaga ka sega ni lomaocaoca .
46007036	Ia kevaka e dua na qase sa nanuma sa sega ni lewa vinaka e na vuku ni luvena-yalewa , kevaka sa oti na gauna ni gone , a sa dredre ni tiko wale , me veitalia ga ; sa sega ni cala ko koya : me ra vakawati .
46007037	Ia ko koya sa dei sara na lomana , a sa sega ni dredre vua me tiko wale , a sa rawata ga na yalona , ka sa lewa ga e na yalona me taura tiko na luvena-yalewa , sa caka vinaka .
46007038	Sa qai vakaoqo , o koya sa solia na luvena-yalewa me vakawati sa caka vinaka ga ; ia ko koya sa sega ni solia me vakawati sa caka vinaka cake .
46007039	Sa vauca na yalewa na lawa , ni sa bula tiko na watina ; ia kevaka sa mate na watina , sa qai tara vua me vakawati tale kei na tagane sa vinakata ko koya ; ka me ia ga kei koya sa nona na Turaga .
46007040	Ia sa noqu lewa sa kalougata cake ko koya kevaka sa tiko ga vaka ko ya : ia kau sa vakasama talega ni sa tiko vei au na Yalo ni Kalou .
46008001	Ia e na vuku ni ka sa vakacabori ki na matakau , eda sa kila sa tu vei keda kecega na vuku . Na vuku sa vu ni viavialevu , a loloma ga sa vu ni vakatataki cake .
46008002	Ia kevaka e dua sa nanuma sa kila e dua na ka , sa sega ni kila na ka me vaka e dodonu me kila .
46008003	Ia kevaka e dua sa lomana na Kalou , sa kilai vua ko koya .
46008004	E na vuku ni kana ka sa vakacabori ki na veimatakau , eda sa kila sa ka wale duaduaga e vuravura na matakau , a sa dua bauga na Kalou ka sega tale e dua tani .
46008005	Io , sa dina sa tu na veika sa vakatokai me kalou , mai lomalagi se e vuravura , me vaka ni ra sa lewe vuqa na kalou , ka lewe vuqa talega na turaga ,
46008006	ia vei keda sa dua bauga na Kalou , na Tamada sa vu vei koya na ka kecega , eda sa nona ga koi keda ; a sa dua bauga na Turaga ko Jisu Karisito , sa caka kina na ka kecega , ia koi keda e na vukuna .
46008007	Ia ka sa sega ni nodra kecega na tamata na vuku oqo : io , sa so era sa nanuma sa dina na matakau , a ra sa kania me vaka sa vakacabori ki na matakau , a sa dukadukali kina na yalodra ni sa malumalumu .
46008008	Ia na kakana sa sega ni ka eda vinaka kina vua na Kalou : ia kevaka eda sa kana , eda sa sega kina ni vinaka cake ; kevaka eda sa sega ni kana , eda sa sega kina ni ca sobu .
46008009	Ia mo dou raica vinaka de yaco na nomudou veitalia vakaoqo me ka era tarabe kina ko ira era sa malumalumu .
46008010	Ia kevaka e dua sa raici iko sa tamata vuku ni ko sa tiko e na vale ni matakau mo kana , ena qai sega li ni doudou cake kina na loma i koya sa malumalumu me kania na veika sa vakacabori ki na matakau ?
46008011	ia na nomu vuku ena vu ni nona rusa na wekada sa malumalumu , sa mate kina na Karisito .
46008012	Ia ni dou sa cala vakaoqo , vei ira na veiwekani , ka vakacacana na lomadra sa malumalumu , dou sa cala vei Karisito .
46008013	O koya , kevaka sa tarabe na wekaqu e na kakana , au na sega sara ni kania na lewe ni manumanu ka tawa mudu , de tarabe e na vukuqu na wekaqu .
46009001	Au sa sega li ni lalaga ? au sa sega li ni apositolo koi au ? au a sega li ni raici Jisu Karisito na noda Turaga ? oi kemudou , dou sa sega li ni noqu cakacaka e na Turaga ?
46009002	Kevaka kau sa sega ni apositolo vei ira eso tani , au sai apositolo dina vei kemudou : ni sai vakadinadina niu sai apositolo na nomudou tu vata kei na Turaga .
46009003	Au sa kaya vakaoqo vei ira era sa tarogi au ,
46009004	Keitou sa sega beka ni veitalia me keitou kana , se gunu ?
46009005	keitou sa sega beka ni veitalia me keitou kauta voli e dua na yalewa lotu , sa wati i keitou , me vakataki ira nai apositolo tani , kei iratou na taci ni Turaga , kei Kifa ?
46009006	se keirau ga kei Panapasa , keirau sa sega beka ni veitalia me keirau kua so ni cakacaka ?
46009007	O cei na sotia sa laki valu e na dua na siga , ka sa saumi koya vakai koya ? o cei sa tea na were-ni-vaini , ka sa sega ni gunuva na vuana ? se ko cei sa vakania na qele-ni-sipi , ka sa sega ni gunu e na wai-ni-sucu ni qele-ni-sipi ?
46009008	Au sa vosataka li na veika oqo me vaka ga na tamata ? sa sega beka ni kaya vakakina na vunau ?
46009009	ni sa volai e na vunau i Mosese , Mo kakua ni vauca na gusu ni pulumokau ni sa buturaka na sila . Sa daunanuma beka na pulumokau na Kalou ?
46009010	se sa vosa beka ko koya e na vuku i keitou ga ? Io , sa volai oqo e na vuku i keitou ; ni sa dodonu me cuki were e nai nuinui ko koya sa daucuki ; kei koya sa buturaka na sila me buturaka e nai nuinui ni na rawata na ka .
46009011	Kevaka keitou sa kaburaka oti vei kemudou na veika vakayalo sa ka levu beka me keitou kumuna na nomudou veika vakavuravura ?
46009012	Kevaka sa veitaliataki kemudou ko ira na tamata tani eso , e sega beka ni dodonu sara vei keitou ? Ia keitou sa sega ni veitalia vakaoqo ; keitou sa vosota na ka kecega , de keitou tarova nai tukutuku vinaka kei Karisito .
46009013	Dou sa sega beka ni kila , ni ra sa kana e na ka ni vale-ni-soro ko ira sa dauia na cakacaka tabu ? era sa rawata na kedra mai nai cabocabo-ni-soro ko ira era sa dauqarava nai cabocabo-ni-soro ?
46009014	Sa lesia vakakina na Turaga me ra bula e nai tukutuku-vinaka ko ira era sa tukuna nai tukutuku-vinaka .
46009015	Ia kau sa sega ni vakayagataka e dua na ka oqo ; au sa sega talega ni vola na veika oqo , me sa caka vakakina vei au : ni sa vinaka vei au meu mate , ka ca me dua e tarova na ka kau sa dokai au kina .
46009016	Ia kevaka kau sa vunautaka nai tukutuku-vinaka , sa sega na ka meu dokai au kina : ni kau sa vakasaurarataki ; io sa ca sara vei au , kevaka kau sa sega ni vunautaka nai tukutuku-vinaka !
46009017	Ia kevaka kau sa cakava na ka oqo ni sa vinakata na yaloqu , au sa saumi ; ia kevaka ni sa sega ni vinakata na yaloqu , sa qai soli vei au e dua na cakacaka vakaitalatala .
46009018	A cava sa qai kenai sau vei au ? Na noqu vunautaka nai tukutuku-vinaka meu kakua ni vakaivolitaki , meu kakua ni cakava me vaka sa dodonu vei au e nai tukutuku-vinaka .
46009019	Ni sa dina ga niu sa lalaga maivei ira kecega na tamata , ia kau sa qisi au meu nodra bobula na tamata kecega , meu rawai ira kina na lewe vuqa .
46009020	Ia kau sa yaco meu vaka e dua na Jiu vei ira na Jiu , meu rawai ira kina na Jiu ; vei ira sa vauci e na vunau , meu vaka e dua sa vauci e na vunau , ia kau sa sega ni vauci e na vunau , meu rawai ira kina era sa vauci e na vunau ;
46009021	vei ira sa sega kina na vunau , meu vaka e dua sa sega vua na vunau , meu rawai ira kina sa sega vei ira na vunau , ia ka sa sega ni yali vei au na vunau ni Kalou , au sa muria ga na vunau i Karisito ;
46009022	vei ira era sa malumalumu kau sa yaco meu vaka e dua sa malumalumu , meu rawai ira kina era sa malumalumu : au sa yaco meu ka kecega vei ira kecega na tamata meu vakabula eso e na ka kecega .
46009023	Ia kau sa cakava na ka kecega e na vuku ni tukutuku-vinaka , meu rawata vata kina kei kemudou na kenai sau .
46009024	Dou sa sega beka ni kila ni ra sa cici kecega ko ira sa ciciva na cere , ia sa dua bauga sa tauca na cere ? Dou cici vakakina , mo dou tauca .
46009025	Ia ko koya yadua sa via gumatua , sa tiko malua e na ka kecega ; ia era kitaka ko ira oqori , me nodra e dua nai sala sa ca rawarawa ; ia koi keda , me dua sa sega ni ca rawa .
46009026	Au sa cici vakakina , ia sa sega ni vaka e dua e sega ni kila : au sa vacu vakakina , ia ka sega ni vaka e dua sa vacuka na cagi :
46009027	ia kau sa vakamalumalumutaka na yagoqu , ka vakabobulataka , de dua na ka , niu sa vunau vei ira na tamata tani , au sa qai biu wale tu .
46010001	Ia kau sa sega ni vinakata , oi kemudou na veiwekani , mo dou lecava ni ra a tu e ruku ni o ko ira kecega na noda qase , a ra sa lako kecega e loma ni waitui :
46010002	a ra sa papitaisotaki kecega vei Mosese e na o kei na waitui ;
46010003	a ra sa kania vata kecega na kakana vakayalo ;
46010004	a ra sa gunuva vata kecega na wai ni gunu vakayalo : ni ra sa gunu mai na Vatu vakayalo sa muri ira : ia na Vatu ko ya na Karisito .
46010005	Ia sa lewe vuqa vei ira sa sega ni vinakati ira na Kalou ; ni ra sa duibiubiu e loma ni veikau .
46010006	Ia na veika oqo sai vakatakarakara vei keda , me da kakua kina ni daugadreva na veika ca , me vaka na nodra daugadreva .
46010007	Dou kakua talega ni qarava na matakau , me vakataki ira eso ; me vaka sa volai , Era sa tiko sobu na tamata me ra kana ka gunu , a ra sa qai tu cake tale me ra qito .
46010008	Me da kakua talega ni dauyalewa , me vaka era sa kitaka eso , a sa bale kina e na siga e dua bau e lewe ruasagavulu ka mani tolu na udolu .
46010009	Me da kakua talega ni dauvakatovolei Karisito , me vaka era sa dauvakatovolea eso , a sa kati ira mate na veigata .
46010010	Dou kakua talega ni daudidi , me vaka era sa didi eso a ra sa vakarusai e na dauveivakarusai .
46010011	Ia na ka kecega oqo sa yaco vei ira mei vakatakarakara : a ra sa volai me da vakatavulici kina , oi keda sa yacovi keda nai vakataotioti ni veigauna .
46010012	O koya me qai vakaraici koya ko koya sa nanuma sa tu dei , de bale ga mai .
46010013	Sa sega na vere tani sa yaco vei kemudou , o koya ga sa vorata rawa na tamata : ia sa yalodina na Kalou o koya ena sega ni laivi kemudou mo dou dauveretaki vakalevu cake , me vaka ga na nomudou kaukauwa ; ka na cakava talega kei na vere na sala mo dou dro kina , mo dou vosota rawa .
46010014	O koya oqo , koi kemudou sa lomani , mo dou dro tani mai na qarava na matakau .
46010015	Au sa vosa me vaka vei ira na tamata vuku ; dou lewa na ka kau sa kaya .
46010016	A bilo ni vakavinavinaka keitou sa vatonaka , sa sega li ni ka sa noda vata kina na dra i Karisito ? Ai buli madrai eda sa dovia , sa sega li ni ka sa noda vata kina na yago i Karisito ?
46010017	Ni sa dua bauga na madrai , sa qai yagona e dua bauga koi keda e lewe vuqa , ni sa noda nai votavota ni madrai ko ya e dua bauga .
46010018	Dou raici ira na Isireli vakayago : ko ira era sa kania na veimadrali , sa sega li ni nodra nai votavota vata kei nai cabocabo-ni-soro ?
46010019	A cava na ka kau sa kaya ? ni sa dua li na ka dina na matakau , se na ka dina na ka sa vakacabori ki na matakau ?
46010020	Ia na veika era sa vakacabora ko ira era sa sega ni lotu , era sa vakacabora vei ira na tevoro , a sa sega ga vua na Kalou : ia kau sa sega ni vinakata mo dou votai vata kei ira na tevoro .
46010021	Dou sa sega ni gunuva rawa na bilo ni Turaga , kei na nodra bilo talega na tevoro : dou sa sega ni kana rawa e na tepeli ni Turaga , kei na nodra tepeli talega na tevoro .
46010022	Eda vakacudruya na Turaga , ne ? eda sa uasivi beka vua e na kaukauwa ?
46010023	Sa tara ga vei au na ka kecega , ia sa sega ni yaga na ka kecega : sa tara na ka kecega , ia sa sega ni ka ni vakatataki cake na ka kecega .
46010024	Me kakua e dua me qara na ka sa yaga duaduaga vei koya , a ka talega sa yaga vei koya na tani .
46010025	A ka kecega sa volitaki e na rara ni veivoli , mo dou kania , ka kua ni taroga e dua na ka e na vuku ni lewa-eloma :
46010026	ni sa nona na Turaga ko vuravura , kei na ka kecega sa sinai kina .
46010027	Kevaka e dua sa sega ni lotu sa sureti kemudou , ka dou sa vinakata me lako , dou kania ga na ka kecega sa tauci e matamudou , ka kua ni taroga e na vuku ni lewa-eloma .
46010028	Ia kevaka e dua sa kaya vei kemudou , Oqo sa vakacabori ki na veimatakau , dou kakua ni kania e na vuku i koya sa tukuna , e na vuku ni lewa-eloma talega :
46010029	au sa cavuta na lewa-eloma , ia ka sa sega ni nomu , a nona ga na tani : ni sa lewai vakacava na noqu veitalia e na lewa-eloma ni dua tani ?
46010030	Ia kevaka kau sa kana ka vakavinavinaka kina , meu sa vosavakacacataki e na vuku ni cava e na ka kau sa vakavinavinaka kina ?
46010031	O koya ga , se dou kana , se dou gunu , se cava na ka dou sa kitaka , mo dou kitaka kecega me vakarokorokotaki kina na Kalou .
46010032	Dou kakua ni vakacala e dua , vei ira na Jiu , se vei ira na lewe ni veimatanitu tani , se vei ira nai soqosoqo lewe ni lotu ni Kalou :
46010033	me vaka kau sa kitaka na ka kecega me vinakata ko ira na tamata kecega , ia kau sa sega ni qara na ka sa yaga duaduaga vei au , na ka talega sa yaga vei ira na lewe vuqa , me ra vakabulai kina .
46011001	Dou vakadamurimuri au , me vaka kau sa muri Karisito .
46011002	IA kau sa dokai kemudou , na veiwekani , ni dou sa nanumi au e na ka kecega , ka vakabauta nai vakavuvuli , me vaka kau a solia vei kemudou .
46011003	Ia kau sa vinakata mo dou kila ni sa ulu ni tamata yadua na Karisito ; ia na ulu ni yalewa na tagane ; kei na ulu i Karisito na Kalou .
46011004	A tagane yadua , sa masu se parofisai , ni sa ubi na uluna , sa sega ni doka na uluna .
46011005	Ia na yalewa yadua sa masu se parofisai ni sa sega ni ubi na uluna , sa sega ni doka na uluna : ni sa tautauvata ga ni sa tasi .
46011006	Ia kevaka sa sega ni ubi na yalewa , me tasi talega : ia kevaka sa ka ni veivakamaduataki me koti na yalewa se tasi , me qai ubi .
46011007	Ni sa sega sara ni dodonu vua na tagane me ubia na uluna ni sai yaloyalona kei na kenai ukuuku ni Kalou ko koya : ia na yalewa nai ukuuku ni tagane .
46011008	Sa sega ni vu mai vua na yalewa na tagane ; sa vu mai vua na tagane na yalewa .
46011009	Ni sa sega ni buli na tagane me nona na yalewa ; sa buli ga na yalewa me nona na tagane .
46011010	O koya oqo sa dodonu kina me tu nai ubi e na ulu ni yalewa mei vakatakilakila ni kena malumalumu , e na vukudra na agilose .
46011011	Ia sa sega ni tu duaduaga na tagane ka me tu tani na yalewa , se tu duaduaga na yalewa me tu tani na tagane e na Turaga .
46011012	Ni sa vu mai vua na tagane na yalewa , sa vaka talega kina na tagane e na vuku ni yalewa ; ia sa vu mai vua na Kalou na ka kecega .
46011013	Dou lewa vakai kemudou : sa kilikili kaya na yalewa li me sega ni ubi ni sa masu vua na Kalou ?
46011014	Sa sega li ni vakavulici kemudou na nodai tovo vakatamata , kevaka sa balavu na drau ni uluna na tagane , sa ka ni veivakamaduataki vua ?
46011015	ia kevaka sa balavu na drau ni uluna na yalewa , sa nonai ukuuku ga : ni sa soli vua na drau ni uluna me kenai ubi ?
46011016	Ia kevaka sa via dauveileti e dua , sa sega ni neitou i valavala oqo , se na nodra na veisoqosoqo lewe ni lotu ni Kalou .
46011017	Ia niu sa vakarota tiko oqo , au sa sega ni dokai kemudou , ni dou sa sega ni vinaka cake ni dou sa soqoni vata , ia dou sa ca sobu kina .
46011018	Io , na kenai matai , ni dou sa soqoni vata vakaisoqosoqo lewe ni lotu , au sa rogoca ni dou sa dauveisei ; ia kau sa vakadinata eso :
46011019	ni sa dredre me sega ni tubu na dauveiba vei kemudou me rairai kina ko ira vei kemudou era sa vinakati .
46011020	Ia ni dou sa soqoni vata e na dua na yasana , dou sa sega ni ia dina nai vakayakavi ni Turaga .
46011021	Ia ni dou sa kana , dou sa dui kania yadua eliu na kenai vakayakavi : a sa viakana kina e dua , ka mateni e dua .
46011022	Oi ? sa qai sega beka na nomudou veivale mo dou kana ka gunu kina ? se dou vakamaduataki ira beka sa sega na nodra , ka beca nai soqosoqo lewe ni lotu ni Kalou ? A cava meu kaya vei kemudou ? meu dokai kemudou li e na ka oqo ? Au sa sega ni dokai kemudou .
46011023	Niu a rogoca mai vua na Turaga na ka kau a tukuna talega vei kemudou , Ni sa taura nai buli madrai na Turaga ko Jisu e na bogi sa soli yani kina ko koya :
46011024	ia ni sa vakavinavinaka oti sa dovia , ka kaya : Oqo na yagoqu sa dovi e na vukumudou ; kitaka oqo mo dou vakananumi au kina .
46011025	Sa vaka talega kina na bilo , ni sa kania oti nai vakayakavi ko koya , sa kaya , Na bilo oqo na veiyalayalati vou e na noqu dra ; e na gauna kecega dou sa gunuva kina , dou kitaka oqo mo dou vakananumi au kina .
46011026	Io , e na gauna kecega dou sa kania kina na madrai oqo , ka gunuva na bilo oqo , dou sa vakatakila kina na nona mate na Turaga , ka yacova na nona lako mai .
46011027	Ia ena tarogi kina e na vuku ni yago ni Turaga kei na nona dra , o koya yadua ena kania na madrai oqo , ka gunuva na bilo ni Turaga , ka sega ni doka .
46011028	Ia me dikevi koya mada na tamata vakai koya , me qai kania na madrai ko ya , ka gunu e na bilo ko ya .
46011029	Ni sa kania ka gunuva na nona cudruvi ko koya sa kania ka gunuva ka sega ni doka , ni sa sega ni kila na yago ni Turaga .
46011030	E na vuku ni ka oqo sa lewe vuqa kina vei kemudou sa malumalumu ka tauvi-mate , ka lewe vuqa sa moce .
46011031	Ia , kevaka eda sa lewai keda , eda na sega ni lewai .
46011032	Ia ni da sa lewai , sa qai cudruvi keda na Turaga , me da kakua kina ni lewai me cudruvi vata kei ira era sa vakavuravura .
46011033	O koya oqo kemudou na wekaqu , ni dou sa soqoni vata mo dou kana , dou veiwaraki mada .
46011034	Ia kevaka e dua sa viakana , me kana ga mai vale ; mo dou kakua kina ni soqoni vata mo dou cudruvi . Ia na ka sa vo kau na vakadodonutaka niu sa lako yani .
46012001	Ia e na vuku ni veika vakayalo , oi kemudou na veiwekani , au sa sega ni vinakata mo dou sega ni kila .
46012002	Dou sa kila ni dou a tiko tawa lotu , dou sa kau yani ki na veimatakau galu , me vaka ni dou sa tuberi voli vaka ka vaka .
46012003	O koya oqo kau sa vakatakila kina vei kemudou , ni sa sega e dua na tamata sa vosa e na Yalo ni Kalou , me sa vosavakacacataki Jisu : a sa sega e dua sa kaya rawa ni sa Turaga ko Jisu , ke sega ni vuna na Yalo Tabu .
46012004	Ia sa duidui na ka sa soli , ia sa dua bauga na Yalo Tabu .
46012005	Sa duidui talega na kena cakacaka , ia sa dua bauga na Turaga .
46012006	Sa duidui talega nai valavala ni ka sa caka , ia sa dua bauga na Kalou , o koya sa cakava na ka kecega vei ira kecega .
46012007	A sa soli vei ira na tamata yadua nai vakatakilakila ni Yalo Tabu me yaga kina .
46012008	Sa soli vua e dua e na cakacaka ni Yalo Tabu na vosa ni vuku ; vua tale e dua na vosa ni kila ka , e na cakacaka talega ni Yalo Tabu ;
46012009	vua tale e dua na vakadinata , e na cakacaka talega ni Yalo Tabu ; vua tale e dua nai solisoli me vakabulai ira sa tauvi-mate , e na cakacaka talega ni Yalo Tabu ;
46012010	vua tale e dua me cakava na ka mana ; vua tale e dua me parofisai ; vua tale e dua me kila na veiyalo ; vua tale e dua na vosa tani eso ; vua tale e dua me laveta na vosa tani eso :
46012011	ia na Yalo Tabu e dua bauga sa cakava na ka kecega oqo , ni sa vota vei ira na tamata yadua me vaka sa vinakata ko koya .
46012012	Me vaka sa dua bauga na yago , ka sa vuqa na kena tikina , ia na tiki ni yago kecega , sa vuqa ga , ka sa dua bauga na yago : sa vaka talega kina na Karisito .
46012013	Ni da sa papitaisotaki kecega ki na yago e dua bauga e na Yalo Tabu e dua bauga , se da kai Jutia se da kai tani , se da bobula se dai taukei ; eda sa vagunuvi talega e na Yalo Tabu e dua bauga .
46012014	Ni sa sega ni dua walega na tikina e na yago , sa vuqa ga .
46012015	Kevaka ena kaya na yava , Oi au , kau sa sega ni tiki ni yago , niu sa sega ni liga ; sa sega ni ka oqo sa sega kina ni tiki ni yago .
46012016	Ia kevaka ena kaya na daliga , Oi au , kau sa sega ni tiki ni yago , niu sa sega ni mata ; sa sega ni ka oqo sa sega kina ni tiki ni yago .
46012017	Kevaka sa mata na yago taucoko , ena qai evei na ka me rogo kina ? Kevaka e ka ni rogo na tikina kece , ena qai evei na ka me boi kina ?
46012018	Ia oqo , sa cakava na Kalou na veitiki ni yago me tu yadua , me vaka na nona lewa .
46012019	Ia kevaka sa dua bauga na tikina kecega , ena qai evei na yago ?
46012020	Ia oqo , sa vuqa na tikina , a sa dua bauga na yago .
46012021	A sa sega ni kaya rawa na mata ki na liga , Ko sa sega ni yaga vei au ; se na ulu ki na yava , Drau sa sega ni yaga vei au .
46012022	Ia sa vakalevu cake talega oqori , a veitiki ni yago eda sa nanuma ni ra sa malumalumu , era sa yaga sara :
46012023	ia na veitiki ni yagoda , eda sa nanuma sa matavinaka vakalailai , oqori eda sa vakaiukuukutaka vakalevu cake : ia na veitiki da sa sega ni lagilagi sa vakalagilagitaki vakalevu cake .
46012024	Ni sa sega ni yaga ki na veitiki da sa lagilagi vakai ira : ia na Kalou sa cakava me veirauti na veitiki ni yago , a sa lewa me nanumi vakalevu cake oqori sa uasivi sobu :
46012025	me kakua kina ni veisei na yago ; ka me veinanumi vakatautauvata na veitikina vakai ira .
46012026	Ia kevaka sa rarawa e dua na tikina , sa rarawa vata na tikina kecega ; se dua na tikina sa dokai , sa reki vata na tikina kecega .
46012027	Ia koi kemudou na yago i Karisito , ka dui tikina yadua kina .
46012028	A sa lesi ira eso na Kalou e nai soqosoqo lewe ni lotu , a kenai matai ko ira nai apositolo , ai karua na parofita , ai katolu nai vakavuvuli , sa qai muri ko ira sa daucaka-mana , kei ira , sa soli vei ira me ra vakabula na tauvi-mate , ko ira era veivuke , ko ira era lewa , ko ira era kila na vosa tani eso .
46012029	Era sai apositolo kecega li ? era sa parofita kecega li ? era sai vakavuvuli kecega li ? era sa daucaka-mana kecega li ?
46012030	era sa rawata kecega li nai solisoli me ra vakabula na tauvi-mate ? era sa vosa kecega li e na vosa tani e vuqa ? era sa lave vosa li ko ira kecega ?
46012031	Ia dou gadreva vakalevu na veisolisoli vinaka sara : ia kau sa vakatakila vei kemudou nai valavala sa uasivi cake na kena vinaka .
46013001	Kevaka kau sa vosataka na nodra dui vosavosa na tamata kei na vosa ni agilose , ka sega vei au na loloma , au sa vaka walega na kaukamea sa rorogo , se na lali sa tataqiriqiri .
46013002	Ia kevaka kau sa parofisai rawa , ka kila talega na ka kecega sa vuni , kei na vuku kecega ; ia kevaka sa tu vei au na vakabauta kecega , meu kauta tani kina na veiulu-ni-vanua , ka sega vei au na loloma , au sa ka walega .
46013003	Ia kevaka kau sa vota na noqu ka kecega , meu vakani ira kina na dravudravua , ia kevaka kau sa solia na yagoqu meu vakamai , ka sa sega vei au na loloma , sa sega ni yaga vei au .
46013004	Sa dauvosota vakadede na loloma , sa yalovinaka ; sa sega ni vuvu na loloma ; sa sega ni vosa doudou na loloma , sa sega ni viavialevu ,
46013005	sa sega ni cakava na ka sa sega ni kilikili kaya , sa sega ni qara na ka me nona ga , sa sega ni cudrucudru , sa sega ni daulomaca ;
46013006	sa sega ni rekitaka na ca , ia sa rekitaka na dina ;
46013007	sa ubia na ka kecega , sa vakabauta na ka kecega , sa vakanuinuitaka na ka kecega , sa vosota na ka kecega .
46013008	Sa sega ni mudu na loloma : ia na parofisai , ena takali ga ; na vosa tani e vuqa , ena mudu ga ; na vuku , ena takali ga .
46013009	Ni da sa kila vakatikina ga , ia eda sa parofisai vakatikina ga .
46013010	Ia ni sa yaco na ka taucoko , ena qai takali na ka sa vakatikina ga .
46013011	Niu a gone , au a dauvosa me vaka na gone , au a kila ka me vaka na gone ; au a dauvakanananu me vaka na gone ; ia niu sa yaco me tamata bula , au sa biuta tani na ka vagonegonea .
46013012	Io , edaidai eda sa raica me vaka na titiro e nai iloilo buawa ; ia maimuri ena vaka na veirai e na matanavotu : edaidai kau sa kila vakatikina ga ; ia maimuri , kau na kila me vaka kau sa kilai .
46013013	Ia oqo , sa tu na vakabauta , nai nuinui , na loloma , a ka tolutolu oqo ; a sa uasivi cake vei iratou na loloma .
46014001	Dou vakasaqara na loloma : dou gadreva talega na veika vakayalo , ka vakalevu mo dou parofisai .
46014002	Ia ko koya sa vosa e na dua na vosa tani , sa sega ni vosa vei ira na tamata , vua ga na Kalou ; ni sa sega e dua sa kila ; a sa cavuta ko koya na veika e vuni e na lomana .
46014003	Ia ko koya sa parofisai sa vosa vei ira na tamata me vakatataki ira , ka vakatavulici ira , ka vakacegui ira .
46014004	Ko koya sa vosa e na dua na vosa tani , sa vakatataki koya ga ; ia ko koya sa parofisai , sa vakatataki ira nai soqosoqo lewe ni lotu .
46014005	Ia kau sa vinakata mo dou vosa kecega e na vosa tani e vuqa , ka vakalevu cake mo dou parofisai ; ni sa uasivi cake ko koya sa parofisai vei koya sa vosa e na vosa tani e vuqa , kevaka sa sega ni vakatakila na kenai balebale ko koya , me vakatataki kina ko ira nai soqosoqo lewe ni lotu .
46014006	Ia sa vakakina , na veiwekani , kevaka kau sa lako vei kemudou ka dauvosa e na vosa tani e vuqa , au na yaga vakacava vei kemudou , kevaka kau sa sega ni vosa talega vei kemudou e nai vakatakilakila , se e na vuku , se e na parofisai , se e nai vakavuvuli ?
46014007	Ia na veika sa sega ni bula ka sa daurorogo , se na bitu-ni-vakatagi se na api , kevaka sa sega ni duidui na kena rorogo , ena kilai vakaevei se sa cava nai balebale ni ka sa laga e na bitu-ni-vakatagi se na api ?
46014008	Ia kevaka ena rorogo na davui-ni-valu ka sega ni kilai na kena rorogo , o cei ena vakarautaki koya me laki valu ?
46014009	Sa vakakina koi kemudou , kevaka dou sa sega ni cavuta na vosa sa kilai rawa , ena kilai vakaevei na ka sa vosataki ? dou na vosa walega ki na cagi .
46014010	E dina beka , ni sa vuqa na vosa sa duidui e vuravura , a sa sega e dua sa sega ni vakaibalebale .
46014011	Ia kevaka kau sa sega ni kila nai balebale ni vosa , au na kai tani vua sa vosa , ena kai tani talega vei au ko koya sa vosa .
46014012	Sa vakakina koi kemudou , ni dou sa gadreva na veika vakayalo , dou vakasaqara talega mo dou uasivi cake e na ka sa vakatataki kina ko ira nai soqosoqo lewe ni lotu .
46014013	Ia ko koya sa vosa e na dua na vosa tani , me masu talega me vakatakila rawa na kenai balebale .
46014014	Io , kevaka kau sa masu e na dua na vosa tani , sa masu na yaloqu ga , ka sa sega ni vakavuana na noqu nanuma .
46014015	Sa qai vakaevei ? au na masu e na yaloqu , au na masu e na noqu kila talega ; au na sere e na yaloqu , au na sere e na noqu kila talega .
46014016	Kevaka sa sega ni vakakina , ni ko sa vakavinavinaka e na yalomu ga , ena vakaemeni vakaevei e na nomu vakavinavinaka ko koya sa tiko e na nodra tikina na tamata sa sega ni vuku , ni sa sega ni kila na ka ko sa kaya ?
46014017	Sa dina ga ko sa vakavinavinaka vakadodonu , ia sa sega ni vakatataki kina ko koya .
46014018	Au sa vakavinavinaka vua na Kalou , niu sa uasivi cake vei kemudou kecega e na vosataka na vosa tani e vuqa :
46014019	ia kau sa vinakata vakalevu meu vosataka e na noqu kila e lima walega na vosa e na kedra maliwa nai soqosoqo lewe ni lotu , meu vakavulici ira talega kina na tani , ia kau cata meu cavuta na vosa e tini na udolu e na vosa tani .
46014020	Oi kemudou na veiwekani , dou kakua ni gone lalai e na vuku ; e na lomaca ga mo dou gone lalai , ia e na vuku mo dou tamata bula .
46014021	Sa volai e na vunau , Au na vosa vei ira na tamata oqo e na gusu ni kai tani , kei na tebenigusu ni vulagi ; ia ni sa vakakina era na qai sega ni rogoci au , sa kaya na Turaga .
46014022	O koya oqo sai vakatakilakila vei ira sa sega ni vakabauta na vosa tani e vuqa , ia ka sa sega vei ira sa vakabauta ; ia na parofisai sa sega ni ka vei ira sa sega ni vakabauta , vei ira ga sa vakabauta .
46014023	Ia kevaka sa soqoni vata e na dua na yasana nai soqosoqo lewe ni lotu taucoko , a ra sa dui vosa kecega e na vosa e vuqa , a sa lako mai eso sa sega ni vuku , se ra sega ni vakabauta , era na sega li ni kaya dou sa lialia ?
46014024	Ia kevaka era sa parofisai kecega , a sa lako mai e dua sa sega ni vakabauta , se sa sega ni vuku , sa vakacalai kina ko koya vei ira kecega , sa lewai ko koya vei ira kecega :
46014025	ka sa vakaraitaki vakaoqo na veika e vuni e na yalona ; ena cuva vakatoboicu ko koya , ka masu vua na Kalou , ka na tukuna ni sa dina sa tiko vei kemudou na Kalou .
46014026	Sa qai vakaevei , kemudou na veiwekani ? ni dou sa soqoni vata , dou sa dui taura yadua na sere , ai vakavuvuli , ai vakatakilakila , a vosa tani , na lave vosa . Me caka na ka kecega mo dou vakatataki kina .
46014027	Kevaka e dua sa vosa e na vosa tani , me lewe rua , se lewe tolu ga , me ra veitaravi yadua ga ; ia me dua e lave vosa .
46014028	Ia kevaka sa sega e dua me lave vosa , me galu ga e nai soqosoqo lewe ni lotu ; me vosa vei koya ga vakai koya , vua talega na Kalou .
46014029	Ia me lewe rua se lewe tolu na parofita me vosa , ka me lewa ga ko ira sa vo .
46014030	Ia kevaka sa vakatakilai e dua na ka vua e dua sa tiko voleka , me galu mada ko koya sa liu .
46014031	Ni sa rawa mo dou parofisai kecega , ia dou ia yadua ga , me vakatavulici kecega , ka vakacegui kecega .
46014032	Ia sa dui rawa na yalo ni parofita ko ira na parofita .
46014033	Ni sa sega ni vu ni veisei na Kalou , sa vu ni vakacegu ga , me vaka sa yaco e na nodra i soqosoqo kecega era sa lotu .
46014034	Me ra galu ga ko ira na nomudou yalewa e na veisoqosoqo lewe ni lotu : ni sa sega ni tara vei ira me ra vosa ; ia me ra yalomalumalumu ga , me vaka na vosa ni vunau .
46014035	Ia kevaka era sa via kila e dua na ka , me ra dui taroga na watina mai nodratou ; ni sa ka ni veivakamaduataki me ra vosa na yalewa e nai soqosoqo lewe ni lotu .
46014036	Koi kemudou beka sa taka maikina na vosa ni Kalou ? se sa yaco vei kemudou duaduaga ?
46014037	Kevaka e dua sa nanumi koya ni sa parofita , se tamata vakayalo , me kila mada ni sai vakaro ni Turaga na veika kau sa vola vei kemudou .
46014038	Ia kevaka e dua sa sega ni kila , ia me kakua ga ni kila .
46014039	O koya oqo , na veiwekani , mo dou qai gadreva mo dou parofisai , kakua talega ni tarova na vosataka na vosa tani e vuqa .
46014040	Ia me caka me rairai vinaka na ka kecega , ka vakadodonu talega .
46015001	Ia kau sa vakatakila vei kemudou , na veiwekani , nai tukutuku-vinaka kau a vunautaka vei kemudou , o koya dou a vakabauta talega , dou sa tu dei talega kina ;
46015002	o koya talega dou sa bula kina , kevaka dou sa taura tiko na ka kau a vunautaka vei kemudou , kevaka sa sega ni ka walega na nomudou vakabauta .
46015003	Niu a tukuna taumada vei kemudou na ka kau a rawata , ni sa mate na Karisito e na vuku ni nodai valavala ca me vaka nai Vola Tabu :
46015004	ni sa bulu talega , ka ni sa tu cake talega e nai katolu ni siga me vaka nai Vola Tabu ;
46015005	ni sa rairai talega vei Kifa , vei ira emuri na le tinikarua ;
46015006	ka rairai emuri vei ira vata na veiwekani era lewe lima na drau ka vakacaca ; e lewe vuqa vei ira era sa bula ka yacova na siga oqo , a sa moce tu eso .
46015007	Sa rairai emuri ko koya vei Jemesa ; sa qai rairai vei ira kecega nai apositolo .
46015008	Sa rairai emuri sara vei au talega , me vaka vua e dua sa lutu dole .
46015009	Niu sa uasivi sobu vei ira kecega nai apositolo , kau sa sega ni yaga meu vakatokai mei apositolo , niu a vakacacana nai soqosoqo lewe ni lotu ni Kalou .
46015010	Ia na loloma ga ni Kalou kau sa yaco kina ki na noqu tiko edaidai : ia na nona lomani au sa sega ni tawa yaga ; ia kau sa uasivi cake vei ira kecega e na cakacaka ; ia ka sa sega ni koi au walega , na loloma ga ni Kalou sa tiko vei au .
46015011	Ia kevaka koi au , se ko ira , keitou sa vunau vakakina , ia dou sa vakabauta talega vakakina .
46015012	Ia kevaka sa vunautaki na Karisito ni sa vakaturi cake tale mai na mate , era sa kaya vakacava eso vei kemudou ni sa sega na tu cake tale mai na mate ?
46015013	Ia kevaka sa sega ni tu cake tale ko ira na mate , sa qai sega ni tu cake tale mai na Karisito :
46015014	ia kevaka sa sega ni tu cake tale mai na Karisito , sa qai ka walega na neitou vunau , a ka wale talega na nomudou vakabauta .
46015015	Ia keitou sa kune kina me daulasulasu ni keitou sa tukuna na Kalou ; ni keitou sa tukuni koya na Kalou ni sa vakaturi Karisito cake mai ; ia ka sa sega ni vakaturi koya cake tale , kevaka sa sega ni tu cake tale ko ira na mate .
46015016	Io , kevaka sa sega ni tu cake tale ko ira na mate , sa qai sega ni vakaturi cake tale na Karisito :
46015017	ia kevaka sa sega ni vakaturi cake tale na Karisito , sa sega ni yaga na nomudou vakabauta ; sa tu vei kemudou edaidai na nomudou i valavala ca :
46015018	era sa rusa talega ko ira era sa nei Karisito , ka sa moce tu .
46015019	Kevaka eda sa vakanuinui me yaga vei keda na Karisito e na bula ga oqo , eda sa qai vakaloloma vakalevu cake vei ira kecega na tamata .
46015020	Ia ka sa qai tu cake tale mai na mate na Karisito , a sa yaco me kedrai sevu era sa moce tu .
46015021	Ni sa qai vu ni mate na tamata , sa qai vu ni tu cake tale mai na mate na tamata talega .
46015022	Ni sa qai mate kecega e na vuku i Atama , ena vakabulai kece talega e na vuku i Karisito .
46015023	Ia na tamata yadua me vaka sa lesi vua : na Karisito nai sevu ; ka qai muri ko ira era sa nei Karisito , ni sa lako tale mai ko koya .
46015024	Sa qai muri na kenai vakataotioti , ni sa solia ko koya na lewa vua na Kalou , ko Tamana ; ni sa vakaotia ko koya na lewa kecega kei na veitalia kecega , kei na kaukauwa .
46015025	Sa na lewa tikoga ko koya me vakamalumalumutaki sobu mada na meca kecega e ruku ni yavana .
46015026	Na meca ena vakaoti emuri sara ko mate .
46015027	Ni sa vakamalumalumutaka na ka kecega ko koya e ruku ni yavana . Ia ni sa kainaki sa vakamalumalumutaki na ka kecega , sa macala sara sa sega ni cavuti ko koya sa vakamalumalumutaka vua na ka kecega .
46015028	Ia ni sa vakamalumalumutaki oti vua na ka kecega , ena qai vakamalumalumutaki talega na Luvena vei koya sa vakamalumalumutaka na ka kecega vei koya , me sa lewa duaduaga na Kalou e na ka kecega .
46015029	Kevaka sa sega ni vakaoqo , era na vakaevei ko ira sa papitaisotaki e na vukudra na mate ? kevaka sa sega sara ni tu cake tale ko ira na mate , a cava era sa papitaisotaki kina e na vukudra na mate ?
46015030	Ka cava me keitou bolea talega kina na mate e na tiki-ni-siga kecega ?
46015031	Au sa tukuna dina sara na noqu rekitaki kemudou na veiwekani e na vuku i Karisito Jisu na noda Turaga , au sa mate tiko e na veisiga .
46015032	Kevaka sa vakatamata ga na noqu veivala kei na manumanu daukata mai Efeso , a cava na betena vei au ? kevaka sa sega ni tu cake tale ko ira na mate , me da kana ga ka gunu , ni da na mate ni mataka .
46015033	Dou kakua ni vakaisini kemudou vakataki kemudou : sa vakacala nai valavala vinaka na dautiko vata kei ira era sa ca .
46015034	Dou yadra mai me vaka sa dodonu , ka mo dou kakua ni valavala ca ; ni sa tiko eso era sa sega ni kila na Kalou ; au sa vosa vakaoqo mo dou madua kina .
46015035	Ia ena kaya e dua , Ena vakaturi cake tale vakaevei ko ira na mate ? ia na yago cava era na lako kaya mai ?
46015036	O iko ko sa sega ni vuku , na ka ko sa tea sa sega ni bula cake , kevaka sa sega mada ni mate :
46015037	ia na ka ko sa tea , ko sa sega ni tea na yago ena tubu cake mai , a sila walega , se witi beka , se dua na sila tani :
46015038	ka sa solia na yagona na Kalou me vaka sa vinaka vua , ki na sila yadua na yagona vakai koya .
46015039	Sa sega ni tautauvata na lewe ni ka kecega : sa dua na lewe ni tamata , ka dua tani na lewe ni manumanu e yavai va , ka dua tani na lewe ni ika , ka dua tani na lewe ni manumanu vuka .
46015040	Sa vakalomalagi na yago eso , ka sa vakavuravura na yago eso ; ka sa dua tani nai ukuuku ni yago vakalomalagi , ka sa dua tani nai ukuuku ni yago sa vakavuravura .
46015041	Sa dua tani nai ukuuku ni mata-ni-siga , ka sa dua tani nai ukuuku ni vula , ka sa dua tani nai ukuuku ni veikalokalo : ni sa uasivi cake na serau ni kalokalo e dua e na kena serau na kalokalo e dua tani .
46015042	Sa vaka talega kina na tu cake tale mai na mate . Ni sa tei , sa vuca ; ni sa vakaturi cake tale , sa sega ni vuca :
46015043	ni sa tei , sa vakasisilataki ; ni sa vakaturi cake tale , sa vakaiukuukutaki : ni sa tei , sa malumalumu ; ni sa vakaturi cake tale sa kaukauwa :
46015044	ni sa tei , sa yago dina ni tamata ; ni sa vakaturi cake tale , sa qai yago vakayalo . Kevaka sa dua na yago sa vaka na bula vakatamata , sa dua talega na yago sa vaka na bula vakayalo .
46015045	Me vaka na ka sa volai , Ko Atama sa taumada sa caka me tamata bula ; Ko Atama sa muri , sa caka me yalo sa vu ni bula .
46015046	Ia ka sa sega ni taumada ko ya sa vakayalo , ko ya ga sa bula vakatamata ; ka sa qai muri na ka sa vaka na bula vakayalo .
46015047	Na tamata sa taumada sa mai vuravura , ka sa vakavuravura ; ia sa mai lomalagi na tamata sa kenai karua , na Turaga .
46015048	Sa ra vakataki koya sa vakavuravura ko ira era sa vakavuravura : sa ra vakataki koya talega sa vakalomalagi ko ira era sa vakalomalagi .
46015049	Ia me vaka ni da sa vakataki koya sa vakavuravura , eda na vakataki koya talega sa vakalomalagi .
46015050	Ia kau sa kaya oqo , oi kemudou na veiwekani , ni sa dredre ni rawata na matanitu ni Kalou na yago sa vakalewe ka vakadra ; ena sega talega ni yaco me tawa vuca rawa na ka sa vuca rawarawa .
46015051	Raica , au sa vakatakila vei kemudou e dua na ka vuni : Eda na sega ni moce kece , ia eda na vakamataliataki kecega ,
46015052	ena vakasauri sara , ena vaka na sauriva ni matada , ni sa uvu na davui sa muri sara : ena uvuci na davui , ena qai vakaturi cake tale ko ira na mate me sega ni vuca tale , ia koi keda eda na vakamataliataki talega .
46015053	Sa na vakaisulu na yago vuca oqo me kakua tale ni vuca rawa , ka sa na vakaisulu na yago sa mate oqo me kakua tale ni mate rawa .
46015054	Ia ni sa vakaisulu oti na yago vuca oqo me kakua tale ni vuca rawa , ka sa vakaisulu oti na yago mate oqo me kakua tale ni mate rawa , ena qai vakayacori kina na vosa sa volai , Sa gu ce ko mate , a sa muduki sara .
46015055	Ko iko mate , sa evei na nomu bati gaga ? Ko iko bulubulu , sa evei na nomu gumatua ?
46015056	Sa kena bati gaga ni mate nai valavala ca : ka sa kena kaukauwa ni valavala ca na vunau .
46015057	Ia me da vakavinavinaka vua na Kalou , o koya sa solia vei keda me da gumatua sara e na vuku ni noda Turaga ko Jisu Karisito .
46015058	O koya ga oqo , oi kemudou na wekaqu lomani , mo dou qai tu dei sara , mo dou kakua ni yavala , mo dou uasivi cake e na cakacaka ni Turaga e na gauna kecega , ni dou sa kila sa sega ni ka walega na nomudou cakacaka e na vuku ni Turaga .
46016001	Ia e na vuku ni soli me nodra era sa lotu , me vaka kau sa vakarota vei ira na veisoqosoqo lewe ni lotu mai Kalatia dou kitaka vakakina koi kemudou talega .
46016002	E nai matai ni siga ni wiki , mo dou dui tugana nai yau eso me tu , me vaka sa vakalougatataki kina ko koya , me kakua kina ni caka na soli ni kau sa lako yani .
46016003	Ia ni kau sa tadu yani , o iratou dou na vinakata kau na talai iratou me ratou kauta nai vola eso kei na nomudou i loloma talega ki Jerusalemi .
46016004	Ia kevaka sa yaga meu lako talega koi au , eratou na lako vata kei au .
46016005	Ia kau na lako vei kemudou , niu sa lakovi Masitonia : ni kau na lakovi Masitonia .
46016006	Ia kau na tiko beka vei kemudou , io , kau na tiko beka kei kemudou e na veivula i liliwa , mo dou kauti au kina e na noqu lako tu ki na vanua kau na lako kina .
46016007	Niu sa sega ni via tiko vei kemudou e na noqu lako tu oqo ; ia kau sa nakita meu tikotiko mada kei kemudou , kevaka sa vinakata na Turaga .
46016008	Ia kau na tiko ga mai Efeso me yaco mada na siga ni Penitiko .
46016009	Ni sa dola tu vei au na katuba levu ka yaga , a ra sa lewe vuqa talega na dauveivorati .
46016010	Ia kevaka sa tadu ko Timoci , dou raica me tiko tawa rere vei kemudou ; ni sa kitaka ko koya na cakacaka ni Turaga , me vakataki au talega .
46016011	O koya me kakua kina na tamata me beci koya : ia mo dou kauti koya e na nona lako tu e na vakacegu , me lako mai kina vei au : niu sa waraki koya kei iratou na veiwekani .
46016012	Ia e na vuku i Apolosa na wekada , au sa masuti koya vakalevu me lako yani vei kemudou kei iratou na veiwekani : a sa sega sara ni lomana me lako vei kemudou e na gauna oqo ; ia ni dua na gauna vinaka vua , ena qai lako yani .
46016013	Dou vakatawa , dou tu dei e na vakabauta , dou tamata qaqa , dou gumatua .
46016014	Me caka na ka kecega dou cakava e na yalololoma .
46016015	Ia kau sa masuti kemudou , na veiwekani , ( dou sa kila na lewe ni vale i Sitifana , ni sai sevu mai Akaia , a ratou sa soli iratou me ratou qaravi ira era sa lotu : )
46016016	mo dou vakamalumalumutaki kemudou vei ira sa vakaoqo , vei ira yadua talega era sa veivuke , ka daucakacaka .
46016017	Ia kau sa reki e na nodratou lako mai ko Sitifana kei Forituneto kei Akaiko : ni ratou sa cakava na ka sa sega ni rawa vei kemudou .
46016018	Ni ratou sa vakaceguya na yaloqu kei na yalomudou talega ; o koya mo dou qai kilai ira era sa vakaoqo .
46016019	Sa loloma yani vei kemudou na veisoqosoqo lewe ni lotu mai Esia . Sa loloma vakalevu yani vei kemudou ko Akuila kei Pirisila e na Turaga , kei ira nai soqosoqo lewe ni lotu e na nodrau vale .
46016020	Era sa loloma yani vei kemudou na veiwekani kecega . Dou dui veireguci yadua vakai kemudou e na yalosavasava .
46016021	Oi au ko Paula , au sa vola e na ligaqu dina na noqu loloma yani .
46016022	Kevaka sa dua sa sega ni lomana na Turaga ko Jisu Karisito , me cudruvi ko koya . Sa lako mai na Turaga .
46016023	Me tiko kei kemudou na loloma ni Turaga ko Jisu Karisito .
46016024	Me tiko kei kemudou kecega na noqu loloma e na vuku i Karisito Jisu . Emeni .
47001001	Koi au ko Paula , nai apositolo i Jisu Karisito e na lewa ni Kalou , kei Timoci na wekaqu , kivei ira nai soqosoqo lewe ni lotu ni Kalou mai Korinica , kei ira kecega era sa lotu mai Akaia taucoko :
47001002	Me nomudou na loloma kei na vakacegu mai vua na Kalou ko Tamada , kei na Turaga ko Jisu Karisito .
47001003	Me vakavinavinakataki na Kalou , o koya na Tama ni noda Turaga ko Jisu Karisito , a Tama ni loloma , kei na Kalou ni veivakacegui kecega ;
47001004	o koya sa vakacegui keitou e na neitou rarawa kecega , me keitou vakacegui ira rawa era sa rarawa e na dua na ka , e na veivakacegui keitou sa vakacegui kina mai vua na Kalou .
47001005	Ia me vaka sa yaco vakalevu sara vei keitou na rarawa e na vuku i Karisito , sa vakacegui keitou vakalevu sara vakakina na Karisito .
47001006	Ia kevaka keitou sa vakararawataki , sa ka mo dou vakacegui kina ka vakabulai , ka sa yaco oqo ni dou sa vosota talega na veika rarawa keitou sa vakararawataki kina ; se keitou vakacegui , sa ka mo dou vakacegui kina ka vakabulai .
47001007	Ia sa tu dei na neitou nuitaki kemudou , ni keitou sa kila , dou sa votai e na veivakararawataki , dou na votai talega e na veivakacegui .
47001008	Ni keitou sa sega ni vinakata , na veiwekani , mo dou lecava na neitou rarawa sa yaco vei keitou mai Esia , ni keitou sa bitaki vakalevu sara , sa dredre kina na vosota , ka keitou sa sega ni dinata ni keitou na bula :
47001009	ia keitou sa vaka ni keitou sa lewai me keitou mate , me keitou kakua ni vakararavi kina vei keitou , vua ga na Kalou o koya sa vakaturi ira cake tale na mate :
47001010	o koya ka vakabulai keitou mai na mate levu ko ya , ka na vakabula tikoga : o koya talega keitou sa vakararavi kina ni na vakabula tikoga ;
47001011	ni dou veivuke talega e na masulaki keitou , me lewe vuqa kina era vakavinavinaka e na vuku i keitou , e na vuku ni ka sa soli vei keitou e na vukudra na lewe vuqa .
47001012	Ia oqo na ka keitou sa reki kina , nai tukutuku ni neitou lewa eloma , ni sa ia na neitou i valavala e vuravura oqo e na loma e dua bauga , kei na loma dina vua na Kalou , ka vakalevu sara vei kemudou , sa segai e na vuku vakavuravura , e na loloma ga ni Kalou .
47001013	Ni sa sega na ka tani keitou sa vola vei kemudou , oqori ga dou sa wilika se kila ; ia kau sa vakadinata dou na kila ka yacova nai vakataotioti ,
47001014	me vaka na nomudou kilai keitou ga e na ka eso ; ni keitou sa nomudou mo dou reki kina , me vaka dou sa neitou ka ni reki talega , e na siga ni Turaga ko Jisu .
47001015	Ia ni kau a vakadinata oqo kau a nanuma meu lako eliu vei kemudou , me yaco kina vakarua vei kemudou nai solisoli loloma ;
47001016	ka meu qai laivi kemudou ka lako ki Masitonia ka lesu tale mai Masitonia vei kemudou , mo dou kauti au e na noqu lako vaka ki Jutia .
47001017	Ia ni kau a nanuma me vakaoqo , au sa qai lomalomarua kina , se segai ? se na ka kau sa nakita , au sa nakita vakavuravura beka , me tu kina vei au na io io , kei na sega sega ?
47001018	Ia me vaka na nona dina na Kalou , sa vakakina sa sega ni io ka sega ni sega na neitou vosa vei kemudou .
47001019	Ni sa sega ni io ka sega ni sega na neitou vunautaka vei kemudou na Luve ni Kalou , ko Jisu Karisito , oi keitou kei Silivenuse kei Timoci , a sa cakava ga ko koya me io :
47001020	ni sa io na vosa ni yalayala kecega ni Kalou e na vukuna , era sa vakaemeni talega e na vukuna , me vakacaucautaki na Kalou e na vuku i keitou .
47001021	Ia sai koya na Kalou sa vakataudeitaki keitou kei kemudou me da tu vata kei Karisito , a sa lumuti keda ;
47001022	o koya talega sa dregati keda , a sa solia ki na lomada na Yalo Tabu me kenai sevu .
47001023	Ia kau sa kaciva na Kalou me lewa na yaloqu kevaka kau sega ni dina , ni sa noqu lomani kemudou ga kau sa vakaberaberataka kina na noqu lako ki Korinica .
47001024	Sa segai ni keitou sa veitaliataka na nomudou vakabauta , keitou sa veivuke ga e na nomudou reki : ni dou sa tu dei ga e na vakabauta .
47002001	Ia kau sa lewa vakaoqo e na lomaqu , meu kakua ni lako tale vei kemudou e na veivakararawataki .
47002002	Io , kevaka kau sa vakararawataka na lomamudou , o cei sa vakamarautaki au , o koya duaduaga kau sa vakararawataka ?
47002003	Ia kau a vola vakakina vei kemudou , de vakararawataki na lomaqu , niu lako yani , e na vukudra sa dodonu meu reki kina ; kau sa vakararavi ga vei kemudou kecega ni sa nomudou kecega na noqu reki .
47002004	Ni sa rarawa vakalevu ka yaluma na lomaqu niu a vola vei kemudou , a sa vakawai vakalevu na mataqu ; sa segai mo dou rarawa kina , ia mo dou kila ga ni sa levu sara na noqu loloma vei kemudou .
47002005	Ia kevaka e dua sa ia na veivakararawataki , sa sega ni vakararawataki au ga ko koya , ia ( meu kakua ni bitaka vakalevu ) koi kemudou kece talega .
47002006	Sa rauti koya sa vakakina na kenai sau oqo , sa yaco vua maivei ira na lewe vuqa :
47002007	ka sa kilikili cake kina mo dou kua soti ni cudruva , ka mo dou vakaceguya , de luvuci koya sa vakaoqo na nona rarawa levu sara .
47002008	O koya oqo kau sa masuti kemudou kina , mo dou vakadinadinataka na nomudou loloma vei koya .
47002009	Ni sa ka talega oqo kau a vola yani kina , meu kilai kemudou kina , se dou sa talairawarawa e na ka kecega , se segai .
47002010	Ia kevaka dou sa sega ni cudruva e dua e na dua na ka , au sa vaka talega kina koi au ; ia kevaka kau sa sega ni cudrutaka e dua na ka , sai kemudou ga kau sa sega ni cudrutaka e dua na ka , sai kemudou ga kau sa sega ni cudrutaka kina , e na mata i Karisito ;
47002011	me kakua ni rawai keda ko Setani : ni da sa sega ni lecava na nona daulawaki .
47002012	IA niu a lako ki Tiroa e na vuku ni tukutuku-vinaka kei Karisito , a sa dolava vei au na katuba na Turaga ,
47002013	sa sega ni cegu na yaloqu , niu sa sega ni kunei Taito na wekaqu : au sa qai tatau vei ira , ka lako tani ki Masitonia .
47002014	Me ia na vakavinavinaka vua na Kalou , o koya sa tuberi keitou tikoga e na reki e na yaca i Karisito , ka sa vakatakila vata kei keitou e na yasana kecega ni sa boi vinaka na kilai koya .
47002015	Ni sai Karisito keitou sa boi vinaka kina e na mata ni Kalou , vei ira era sa vakabulai tiko , vei ira talega era sa vakarusai tiko :
47002016	vei ira oqo sa boiboi veivakamatei me ra mate kina ; vei ira oqori sa boiboi veivakabulai me ra bula kina . Ia ko cei sa rawata na veika oqo ?
47002017	Ni keitou sa sega ni dauvakatanitaka na vosa ni Kalou , me vakataki ira na lewe vuqa ; ia keitou sa vakataki ira era sa dina sara , me vaka sa mai vua na Kalou , e na mata ni Kalou , keitou sa vosa e na yaca i Karisito .
47003001	Keitou sa vakatekivu tale beka me tukuni keitou ? se sa yaga beka vei keitou me keitou tukuni vei kemudou e nai vola eso , me vakataki ira eso , se me keitou tukuni vakakina maivei kemudou ?
47003002	Oi kemudou ga na neitou i vola sa volai e na loma i keitou , era sa kila ka wilika ko ira na tamata kecega ;
47003003	sa vakaraitaki ga ni dou sai vola i Karisito keitou sa cakava , sa sega ni volai e na wai ni volavola , sa volai ga e na Yalo ni Kalou bula ; sa sega ga e na dela ni vatu , ia e na dela ni yalomudou sa malumu .
47003004	Ia sa vakaoqo na neitou vakararavi vua na Kalou e na vuku i Karisito :
47003005	ni keitou sa sega ni rawata vakai keitou me vakasamataka ni rawa vakai keitou e dua na ka ; ia sa vu mai vua na Kalou ga na neitou kaukauwa ;
47003006	o koya sa vakarautaki keitou me keitou sai talatala ni veiyalayalati vou : a sa sega ni vaka sa volai , a ka vakayalo ga ; ni sa ia na veivakamatei na ka sa volai , ka sa ia na veivakabulai na ka vakayalo .
47003007	Ia kevaka sa yaco vata kei na serau na cakacaka sa ia kina na veivakamatei , sa volai ka ceuti e na vatu , a ra sa sega ni vakaraica rawa kina na mata i Mosese ko ira na luve i Isireli e na vuku ni serau ni matana , ia sa qai lako tani oqo :
47003008	ena sega beka ni uasivi cake kina na serau ni cakacaka vakayalo ?
47003009	Io , kevaka sa dua na serau ni cakacaka ni cudruvi , ena uasivi cake vakalevu na serau ni cakacaka ni veivakadonui .
47003010	Ia na ka ka serau , sa qai sega so na kena serau ni sa vakatauvatani kei na serau sa uasivi cake .
47003011	Io , kevaka ka serau na ka sa biu tiko yani , ena dina vakalevu cake ni sa serau tiko na ka sa tu vakadua .
47003012	Ia ni sa tu vei keitou nai nuinui vakaoqo , keitou sa qai vosa vakamacala sara :
47003013	ia keitou sa sega ni vakataki Mosese ni sa ubia na matana e na pulou , me ra kakua ni vakaraica matua ko ira na luve i Isireli ki nai otioti ni ka sa biu tiko yani :
47003014	ia ka sa vakalomaqataki na lomadra : ni sa tu ga na pulou ko ya ka yacova na siga oqo ni sa wili na veiyalayalati makawa , sa sega ga ni kau tani ; ni sai Karisito sa kau tani kina na pulou oqo .
47003015	Ia ka sa yacova na siga oqo , ni sa wili ko Mosese , sa tu ga e na lomadra na pulou .
47003016	Ia ni na saumaki oqo vua na Turaga , ena qai kau tani na pulou .
47003017	Ia na Turaga sai koya ga na Yalo Tabu ; ia sa sereki ko koya , sa tu vua na Yalo ni Turaga .
47003018	Ia koi keda kecega , ni sa sega ni tabonaki tiko na matada , eda sa raica na serau ni Turaga me vaka e nai iloilo , ka sa vakamataliataki me da vakataki koya , ni sa tubu cake tiko na serau me uasivi , me vaka e na Turaga o koya na Yalo Tabu .
47004001	O koya ni sa soli vei keitou na cakacaka oqo , ka me vaka sa yaco vei keitou na loloma , keitou sa sega ni datuvu kina ;
47004002	ka keitou sa biuta na veika vuni e veivakamaduataki , a sa sega ni daulawaki na neitou i valavala , se keitou vakatanitaka na vosa ni Kalou ; ia ni keitou sa tukuna na ka dina , keitou sa vakadonui keitou kina ki na lomadra na tamata kecega , e na mata ni Kalou .
47004003	Ia kevaka sa vuni na neitou i tukutuku-vinaka , sa vuni tu kivei ira ga era sa rusa :
47004004	vei ira sa vakamatabokotaka na lomadra na kalou ni vuravura oqo , era sa sega ni vakabauta , me kakua kina ni cilavi ira na rarama ni tukutuku-vinaka ni serau i Karisito , o koya ga na yaloyalo ni Kalou .
47004005	Ni keitou sa sega ni vunautaki keitou , ko Jisu Karisito ga na Turaga ; kei keitou na nomudou tamata e na vuku i Jisu .
47004006	Ni sai koya na Kalou , o koya sa kaya eliu me cila mai na butobuto na rarama , sa cila mai ki na loma i keitou , me cila yani kina na serau ni Kalou , o koya sa vakatakilai rawa e na mata i Jisu Karisito .
47004007	Ia sa waqa qele sa tu kina vei keitou nai yau oqo , me sa taka mai vua na Kalou na kaukauwa mana levu , ka me segai maivei keitou .
47004008	Sa buku na druadrua , ia keitou sa sega ni drigiti ; keitou sa lomaocaoca ga , ia keitou sa sega ni yalolailai ;
47004009	keitou sa vakacacani , ia keitou sa sega ni biu laivi ; keitou sa vakabalei sobu , ia keitou sa sega ni vakarusai ;
47004010	keitou sa colata e na yago i keitou e na veisiga kecega na mate i Jisu , me vakaraitaki talega kina na bula i Jisu e na yago i keitou .
47004011	Ni keitou sa soli tiko e na veisiga , koi keitou sa bula voli , me keitou mate e na vuku i Jisu , me vakaraitaki talega kina na bula i Jisu , e na yago i keitou sa mate rawa .
47004012	A sa vakakina , sa daucakacaka vei keitou na mate , ia na bula ga vei kemudou .
47004013	Ia ni sa tiko vei keitou na yalo vakabauta ko ya , me vaka na ka sa volai , Au sa vakabauta , o koya kau sa vosa kina ; keitou sa vakabauta talega , o koya keitou sa vosa kina ;
47004014	ni da sa kila , o koya ka vakatura cake tale na Turaga ko Jisu ena vakaturi keitou cake vata talega kei Jisu , ka vakaraitaki keda kei kemudou .
47004015	Ni sa yaco e na vukumudou na ka kecega me vakarokorokotaki vakalevu cake na Kalou e na loloma sa levu sara , ni sa vakavinavinaka ko ira na lewe vuqa .
47004016	E na vuku ni ka oqo keitou sa sega ni datuvu kina ; ia kevaka sa rusa mai na yagoda esau , sa vakavoui na tamata eloma e na veisiga kecega .
47004017	Ia na noda rarawa mamada , sa dede vakalailai sara ga , sa vakayacora vei keda na serau levu sa uasivi cake vakalevu sara , ka tawa mudu ,
47004018	ni da sa sega ni vakananuma tiko na veika sa rairai mai , na veika ga sa sega ni rairai mai ; ni sa dede vakalailai ga na veika sa rairai mai ; ia sa sega ni mudu na veika sa sega ni rairai mai .
47005001	Ni keitou sa kila , kevaka sa rusa na neitou vale vakavuravura o koya sa vakacevaceva , sa dua na neitou mai vua na Kalou , a vale sa sega ni caka e na liga , sa sega ni rusa rawa , mai lomalagi .
47005002	Io keitou sa vutugu e na yago oqo , ni keitou sa gadreva sara tiko me vakaisulutaki e na neitou vale mai lomalagi :
47005003	ke sa vaka ni keitou sa vakaisulu , keitou na sega ni kune me keitou luvawale .
47005004	Ni keitou sa vutugu , oi keitou sa tiko e na vale vakacevaceva , ni keitou sa bitaki : ni keitou sa sega ni via luvata oqo , me keitou vakaisulu mai , me tiloma na ka sa mate rawa na bula .
47005005	Ia sai koya na Kalou sa vakarautaki keitou ki na ka oqo , o koya sa solia talega vei keitou na Yalo Tabu me kenai sevu .
47005006	O koya oqo keitou sa doudou tikoga kina , ni keitou sa kila , ni keitou sa tiko e na yago , keitou sa tawase kei na Turaga :
47005007	( Keitou sa lako voli e na vakabauta , ka sega ga e na raica : )
47005008	keitou sa doudou tiko , ka keitou sa vinakata cake me keitou tawase kei na yago , ka tiko vata kei na Turaga .
47005009	O koya oqo keitou sa dauvakatovolea kina se keitou tiko vata , se tawase tani , me keitou vinaka ga vua .
47005010	Ni da na rairai koi keda kecega e na mata ni tikotiko ni veilewai nei Karisito ; me da rawata yadua nai sau ni veika sa caka e na yagona , me vaka na veika sa cakava ko koya , se vinaka se ca .
47005011	Ia ni keitou sa kila na veivakarerei ni Turaga , keitou sa vakamasuti ira na tamata ; ia keitou sa vakaraitaki vua na Kalou ; au sa dinata talega ni keitou sa vakaraitaki e na nomudou lewa-eloma .
47005012	Ia keitou sa sega ni tukuni keitou tale vei kemudou , ia keitou sa solia ga vei kemudou na ka mo dou rekitaki keitou kina , me so kina na ka mo dou kaya vei ira sa dokai ira e na ka vaka rairai walega ka sa segai e na ka ni yalo .
47005013	Ia kevaka keitou sa sesewa , sa ka ga vua na Kalou ; kevaka keitou sa yalomatua , sa ka ga e na vukumudou .
47005014	Ni sa rawai keitou sara na loloma i Karisito : ni keitou sa lewa vakaoqo , kevaka sa mate e dua e na vuku ni tamata kecega , era sa mate kecega ;
47005015	ka sa mate ko koya e na vuku ni tamata kecega , me ra kakua ni bula tiko me yaga vei ira ga , ko ira era sa bula , me ra yaga ga vua sa mate e na vukudra ka tu cake tale .
47005016	O koya oqo keitou sa qai sega tale ni doka e dua na tamata e na vuku ni ka vakayago ; e dina ga keitou a dokai Karisito e na vuku ni ka vakayago , ia keitou sa qai sega tale ni dokai koya kina .
47005017	Ia kevaka sa tu vata kei Karisito e dua na tamata , sa qai buli vou : sa lako tani na veika makawa ; raica , sa yaco me vou na ka kecega .
47005018	A sa vu mai vua na Kalou na ka kecega , o koya sa vakaveivinakatitaki keda kei koya e na vuku i Karisito , a sa solia vei keitou me keitou vunautaka na veivinakati ;
47005019	me vakaoqo , sa ia na Kalou , me vakaveivinakatitaki vuravura vei koya ga e na vuku i Karisito , ka sa sega ni wilika vei ira na nodra i valavala ca ; ka sa solia vei keitou nai tukutuku ni veivinakati .
47005020	Keitou sa yaco kina mei talatala i Karisito , me vaka sa vakamasuti kemudou na Kalou e na gusu i keitou : keitou nai sosomi kei Karisito , keitou sa vakamamasu , mo dou veivinakati kei na Kalou .
47005021	O Koya sa sega vua na cala sa qisia ko koya mei soro ni nodai valavala ca ; me vakayacori kina vei keda na veivakadonui ni Kalou e na vukuna .
47006001	Ia koi keitou ni keitou sa cakacaka vata kaya , keitou sa cikevi kemudou mo dou kakua ni vakatawayagataka na loloma ni Kalou .
47006002	( Ni sa kaya ko koya , Au a rogoci iko e na gauna ni vinakati , Ia e na gauna ni bula kau a vukei iko : raica , oqo na gauna ni vinakati ; raica , na siga ni bula edaidai oqo . )
47006003	Keitou sa sega ni vakatarabetaka e dua e na dua na ka , me kakua ni beitaki kina na cakacaka vakaitalatala :
47006004	ia e na ka kecega keitou sa vakadinadina ni keitou sai talatala ni Kalou , e na dauvosota sara , e na ka rarawa , e na veivakasaurarataki , e na yaluma ,
47006005	e na vakanakuitataki , e na biu ki na veivale ni veivesu , e na ue , e na daucakacaka , e na dauyadra , e na daulolo ;
47006006	e nai valavala savasava , e na vuku , e na vosota vakadede , e na yalololoma , e na Yalo Tabu , e na loloma sa sega ni veivakaisini ,
47006007	e nai vakavuvuli dina , e na kaukauwa ni Kalou , e nai yaragi ni valavala dodonu e na liga i matau kei nai mawi ,
47006008	ni keitou sa vakarokorokotaki tiko se keitou sega ni dokai , ni keitou sa rogo vinaka tiko se rogo vakaca : ni keitou sa vaka na dauveivakacalai , ia keitou sa dina ga :
47006009	sa vaka keitou sa sega ni kilai , ia ka sa kilai vinaka ; sa vakataki ira sa mate , ia ka raica , keitou sa bula tiko ; keitou sa vakataki ira sa cudruvi , ia ka sega ni vakamatei ;
47006010	keitou sa vaka keitou sa daurarawa , ia keitou sa reki tikoga ; sa vaka keitou sa dravudravua , ia keitou sa vakavutuniyautaki ira na lewe vuqa ; sa vaka ni sa sega vei keitou e dua na ka , ia ka sa tu vei keitou na ka kecega .
47006011	Oi kemudou na kai Korinica , sa dalaga na gusu i keitou vei kemudou , sa vakalevutaki na yalo i keitou .
47006012	Dou sa sega ni leqa e na vuku i keitou , dou sa leqa ga e na lomamudou .
47006013	Ia me vakaisautaki na ka oqo , ( au sa qai vosa me vaka vei ira na luvequ , ) dou yalolevu talega koi kemudou .
47006014	Dou kakua ni veitokani vata vakatani kei ira era sa sega ni vakabauta : sa veitokani vakaevei na yalododonu kei na tawa-yalododonu ? se rau sa veiwekani vakaevei na rarama kei na butobuto ?
47006015	se rau sa veivinakati vakaevei na Karisito kei Piliali ? se rau sa vakaitavi vata vakaevei ko koya sa vakabauta kei koya sa sega ni vakabauta ?
47006016	se rau na to vata vakaevei na vale ni Kalou kei na veimatakau ? ni da sa vale ni Kalou bula ; me vaka sa kaya na Kalou , Au na tiko e na lomadra , ka lako voli kina ; ia kau na nodra Kalou , ka ra na noqu tamata .
47006017	O koya oqo Mo dou qai lako tani maivei ira , ia dou tawasei tu , sa kaya na Turaga , Ka dou kakua ni tara na ka sa sega ni savasava ; Au na qai vakabauti kemudou ,
47006018	Ia kau na yaco me Tamamudou , Ka dou na yaco me luvequ tagane kei na luvequ yalewa , sa kaya na Turaga Kaukauwa sara .
47007001	O koya oqo kemudou sa daulomani , ni sa qai tu vei keda na vosa ni yalayala oqo , me da vakasavasavataki keda mai na dukadukali kecega ni yago kei na yalo , me da ia sara na ka savasava e na rere vua na Kalou .
47007002	MO dou dolava na yalomudou vei keitou ; keitou sa sega ni vakacala e dua , keitou sa sega ni vakacacana e dua keitou sa sega ni kovea na nonai yau e dua .
47007003	Sa sega ni vosa ni veibeitaki na noqu vosa oqo : niu sa kaya oti eliu , dou sa tiko e na yalo i keitou me da bula vata ka mate vata .
47007004	Sa levu na noqu doudou niu sa vosa vei kemudou , au sa rekitaki kemudou vakalevu ; au sa sinai sara e na vakacegu , au sa marau vakalevu sara e na neitou rarawa kecega .
47007005	Ia ni keitou sa yaco ki Masitonia , sa sega ni cegu na yago i keitou , ia keitou sa vakararawataki ga e na ka kecega ; esau sa ia na veivala , eloma sa tiko na rere .
47007006	Ia na Kalou , o koya sa vakacegui ira era sa vakabalei sobu , sa vakacegui keitou ni sa lako mai ko Taito ;
47007007	a sa sega walega e na nona lako mai , e na veivakacegui talega sa vakacegui kina ko koya e na vukumudou , ni sa tukuna vei keitou na nomudou gagadre , na nomudou tagi , na nomudou loloma katakata vei au ; kau sa reki vakalevu cake kina .
47007008	E dina ga kau a vakararawataki kemudou e nai vola , ia kau sa sega ni veivutuni kina , ia kau a veivutuni ga eliu ; niu sa qai kunea sa vakararawataki kemudou nai vola ko ya , ia ka sa dede vakalailai ga .
47007009	Au sa qai reki , ka sega ga ni dou a vakararawataki , ni dou sa rarawa ga ki na veivutuni : ni dou sa vakararawataki me vaka na loma ni Kalou , me kakua ni yali vei kemudou e dua na ka e na vuku i keitou .
47007010	Ia na rarawa sa vaka na loma ni Kalou sa vakayacora na veivutuni ki na bula o koya sa sega ni veivutunitaki tale : ia na rarawa vakavuravura sa vakayacora na mate .
47007011	Ia ka raica , na ka ga oqo , io , na nomudou vakararawataki vaka na loma ni Kalou , ni sa vakatubura vei kemudou na gugumatua ! io , na vakasavasavataki kemudou , io , na cudrucudru , io , ka rere , io , na gagadre vakalevu , io , na lomakatakata , io , na via sauma na ca ! E na ka kecega dou sa vakadinadinataka ni dou sa sega ni cala e na ka ko ya .
47007012	O koya oqo , niu sa volavola vei kemudou , au sa sega ni volavola e na vukuna sa cakava na ka ca ko ya , se na vukuna walega sa vakacacani , me vakaraitaki ga vei kemudou na neitou daunanumi kemudou e na mata ni Kalou .
47007013	O koya oqo keitou sa vakacegui kina ; ia e na neitou veivakacegui talega keitou sa reki vakalevu cake e na vuku ni reki i Taito , ni sa vakacegui na yalona e na vukumudou kecega .
47007014	Ia kevaka kau a vakacaucautaki kemudou vua e na ka eso , au sa qai sega ni madua kina ; ia me vaka sa dina na ka kecega keitou a tukuna vei kemudou , sa kune vaka talega kina me dina na neitou veivakacaucautaki e na mata i Taito .
47007015	Ia sa ka levu sara na nona loloma vei kemudou , ni sa nanuma ko koya na nomudou talairawarawa kecega , ni dou sa vakacegui koya e na rere kei na sautaninini .
47007016	Au sa reki niu sa qai vakararavi vei kemudou e na ka kecega .
47008001	Ia keitou sa vakatakila vei kemudou , na veiwekani , na loloma ni Kalou sa soli vei ira na veisoqosoqo lewe ni lotu mai Masitonia ,
47008002	ni ra sa vakatovolei tiko e na ka rarawa sara sa levu sara na nodra reki , ka sa ka tani na nodra dravudravua , ia sa uasivi cake vakalevu kina na nodra lomasoli .
47008003	Niu sa vakadinadina ni ra solia , me vaka na ka era rawata , io sa uasivi cake e na ka era rawata , ka ni sa yalodra kina ;
47008004	a ra sa vakamamasu ka cikevi keitou vakalevu me keitou kauta na ka-ni-loloma , ka veitokani kei ira e na cakacaka loloma vei ira era sa lotu .
47008005	Ka sa sega ni vaka na neitou vakasama , ia era sa soli ira mada vua na Turaga , vei keitou talega me vaka na loma ni Kalou ;
47008006	ia keitou sa masuti Taito kina , me vaka sa vakatekivuna ko koya , me tinia vaka talega kina vei kemudou na cakacaka loloma talega oqo .
47008007	Ia me vaka sa levu sara vei kemudou na ka kecega , na vakabauta , kei na vosa , kei na vuku , kei na gugumatua kecega , kei na nomudou loloma vei keitou , me levu sara vei kemudou na cakacaka loloma talega oqo .
47008008	Au sa sega ni cavuta nai vakaro , au vosa ga e na vukudra eso era sa gumatua cake , meu vakatovolea talega na kena dina ni nomudou loloma .
47008009	Ni dou sa kila na loloma ni noda Turaga ko Jisu Karisito , ni sa vutuniyau ko koya , ia sa yaco me dravudravua e na vukumudou , mo dou vutuniyau mai e na vuku ni nona dravudravua .
47008010	Ia kau sa vakatavuvuli ga e na ka oqo : ni sa kilikili kei kemudou na ka oqo , dou a vakatekivuna eliu , ia dou a sega ni cakava walega , dou a gumatua cake talega kina ka sa oti yani e dua na yabaki .
47008011	Ia oqo , mo dou qai vakayacora sara ; me vaka dou a gumatua e na via cakava , me qai tini vakakina me vaka na ka sa rawa .
47008012	Kevaka sa tu na via cakava , ena vinakati me vaka na ka sa tu vua e dua , ka sega ni vaka na ka sa sega ni tu vua .
47008013	E segai me ra vakacegui ko ira na tamata tani , ka vakabibitaki koi kemudou :
47008014	me vakatautauvata ga , me rauta na nodra dravudravua na nomudou i yau levu e na gauna oqo , me na rauta na nomudou dravudravua talega na nodra i yau levu : me rawa kina na vakatautauvatataki :
47008015	me vaka na ka sa volai , O koya sa kumuna vakalevu sa sega na ka e vo vua ; kei koya sa kumuna vakalailai sa sega na ka e yali vua .
47008016	Ia me ia na vakavinavinaka vua na Kalou , o koya sa vakatubura e na loma i Taito na daunanumi kemudou vakaoqo .
47008017	E dina ga sa vakabauta na neitou vakamamasu ; ia ni sa gumatua sara vakai koya ga , sa lako kina vei kemudou .
47008018	Ia keitou sa tala vata kaya na wekada , ko koya sa rogo vinaka vei ira kecega na veisoqosoqo lewe ni lotu e na vuku ni tukutuku-vinaka ;
47008019	ia ka sa sega ni koya walega oqo , sa digitaki koya talega ko ira na veisoqosoqo lewe ni lotu me lako vata kei keitou ni keitou sa ia na cakacaka loloma oqo , me vakarokorokotaki kina na Turaga , ka me rairai kina na noda gumatua talega :
47008020	ia keitou sa via tarova oqo , me kakua e dua me beitaki keitou e na vuku ni yau levu oqo keitou sa oga kina :
47008021	ni keitou sa nanuma na ka e dodonu , e segai walega e na mata ni Turaga , e na matadra talega na tamata .
47008022	Keitou sa tala na wekada talega kei rau , o koya keitou sa kunea wasoma ni sa gumatua e na ka e vuqa , ia ka sa qai gumatua vakalevu cake , ni sa vakadinati kemudou vakalevu .
47008023	Ke tarogi ko Taito , sa noqu i tokani ko koya , a sa vukei au e na cakacaka e na vukumudou : koi rau talega na wekada , erau sai talatala ni veisoqosoqo lewe ni lotu , oi rau sa vakarokorokotaki kina na Karisito .
47008024	O koya oqo mo dou qai vakatakila vei iratou , e na matadra talega na veisoqosoqo lewe ni lotu , nai vakadinadina ni nomudou loloma , kei na neitou vakacaucautaki kemudou .
47009001	E na vuku ni cakacaka loloma , vei ira era sa lotu , sa sega ni yaga meu volavola kina vei kemudou :
47009002	niu sa kila na nomudou gumatua , kau a vakacaucautaki kemudou kina vei ira na kai Masitonia , io , ni sa vakarau oti tu ko Akaia ka yabaki dua ; a sa vakatakatataki ira na lewe vuqa na nomudou lomakatakata .
47009003	Ia kau sa talai iratou yani na veiwekani , de vakawaletaki na neitou vakacaucautaki kemudou e na vuku ni ka oqo : io , me vaka ga na ka kau a kaya , mo dou sa vakarau tu :
47009004	de lako vata kei au eso vei ira na kai Masitonia , ka raici kemudou ni dou sa sega ni vakarau , ia keitou ( me kakua ni cavuti kemudou , ) keitou na madua e na vuku ni veivakacaucautaki doudou oqo .
47009005	O koya oqo kau sa vaka ni sa dodonu meu masuti iratou na veiwekani , me ratou liu yani vei kemudou , me ratou vakarautaka mada eliu na nomudou i loloma sa vosataki eliu , me vakarau tu mada ko ya , me vaka sa ka ni loloma , ka me kakua ni vaka na ka ni domo-ni-koco .
47009006	Ia oqo , O koya sa kaburaka vakalailai , ena tamusuka talega vakalailai ; ia ko koya sa kaburaka vakalevu , ena tamusuka talega vakalevu .
47009007	Me ra dui solia me vaka na ka sa vinakata ko koya yadua e na yalona ; me kakua e na voraki , se ni sa vakasaurarataki : ia ko koya sa solia e na marau sa vinakata na Kalou .
47009008	A sa rawarawa vua na Kalou me vakalevutaka vei kemudou na ka-ni-loloma kecega : me tu vei kemudou e na veisiga nai yau kecega e yaga e na ka kecega , ka mo dou uasivi cake kina e na cakacaka vinaka kecega :
47009009	me vaka na ka sa volai , Sa duibiubiuta ko koya ; sa dau soli ka vei ira na dravudravua : Sa tu dei ka sega ni mudu na nonai valavala dodonu .
47009010	Ia ko koya sa dausolia na sila vua na dauveikaburaki kei na madrai me kakana , ena solia mada na sila vei kemudou me levu , ka vakalevutaka na vua ni nomudou i valavala dodonu ;
47009011	mo dou vakavutuniyautaki e na ka kecega , mo dou ia kina nai loloma kecega , sa vakayacori kina vei keitou na vakavinavinaka vua na Kalou .
47009012	Ni sa ia na cakacaka oqo sa sega ni vakarauti walega na nodra dravudravua era sa lotu , ia sa tubu cake vakalevu talega kina na vakavinavinaka vakalevu vua na Kalou ;
47009013	ni dou sa vakatovolei e na cakacaka oqo , era sa vakarokorokotaka na Kalou ni dou sa tukuna kina na nomudou talairawarawa ki nai tukutuku-vinaka kei Karisito , e na vuku talega ni cakacaka loloma levu oqo kivei ira , vei ira talega na tamata kecega ;
47009014	ia ko ira talega era sa masulaki kemudou , ka sa daulomani kemudou e na vuku ni loloma levu ni Kalou sa tu vei kemudou .
47009015	Me ia na vakavinavinaka vua na Kalou e na vuku ni nonai solisoli sa sega ni tukuni rawa .
47010001	Ia koi au ko Paula , kau sa masuti kemudou e na yalomalumalumu kei na yalomalua i Karisito , oi au sa malumalumu niu sa tiko vei kemudou , ia kau sa doudou vei kemudou niu sa tiko tani ;
47010002	io , kau sa vakamasuti kemudou meu kakua ni doudou niu sa tiko vata e na kaukauwa , kau sa nanuma meu doudou kina vei kemudou eso , o ira sa vakasami keitou ni keitou sai valavala me vaka na ka vakayago .
47010003	Sa dina ga sa vakayago na neitou bula , ia keitou sa sega ni vala me vaka na ka vakayago :
47010004	( ni sa sega ni ka vakayago na neitou i yaragi , ia sa kaukauwa ga e na vuku ni Kalou me talaraki kina na bai ni valu kaukauwa : )
47010005	sa talaraka sobu kina na veinanuyaki , kei na ka cecere kecega sa vakalevulevui me vorata na vuku ni Kalou , ka sa vakamalumalumutaka na nanuma kecega me talairawarawa vei Karisito ;
47010006	ia keitou sa vakarau tu me sauma kecega na talaidredre , ni na vakayacori dina na nomudou talairawarawa .
47010007	Dou sa lewa beka me vaka na ka sa rairai ? Kevaka e dua sa vakadinata ni sa nei Karisito ko koya , me nanuma talega oqo ko koya , me vaka sa nei Karisito ko koya , keitou sa nei Karisito vaka talega kina .
47010008	Ia kevaka kau sa dokai au vakalevu cake e na vuku ni lewa ( sa solia mai vei keitou na Turaga , mo dou vakatataki cake kina , ia ka sega ga mo dou vakarusai kina , ) au na sega ni vakamaduataki .
47010009	Meu kakua ni vaka ni kau sa via vakarerei kemudou e na noqu i vola ;
47010010	ni ra sa kaya , Sa bibi ka kaukauwa na nonai vola ; ia sa malumalumu ga ni sa tiko vei keda , ka sa ka wale na nona vosa ;
47010011	me qai nanuma na ka oqo , ko koya sa vakakina , ni rau na tautauvata ga , na neitou vosa e nai vola ni keitou sa tiko tani , kei na neitou i valavala ni da sa tiko vata ga .
47010012	Ni keitou sa sega ni doudou me wiliki keitou vata kei ira eso , se vakatautauvatataki keitou kei ira era sa dautukuni ira vakai ira ; ia ko ira ni ra sa vakarauti ira vakai ira , ka vakatautauvatataki ira vakai ira , era sa sega ni vuku .
47010013	Ia koi keitou , keitou na sega ni vakalevulevui keitou e na veika sa uasivita nai vakarau , me vaka ga nai vakarau ni yalayala sa vota vei keitou na Kalou , ai vakarau me keitou yaco dina vei kemudou .
47010014	Ni keitou sa sega ni uasivita na neitou i yalayala , me vaka keitou sa sega ni yacovi kemudou : ni keitou sa yacovi kemudou talega e nai tukutuku-vinaka kei Karisito :
47010015	keitou sa sega ni dokai keitou e na veika sa uasivita nai vakarau , e na vuku ni nodra cakacaka na tamata tani ; ia keitou sa nuinui ga , ni sa vakalevutaki tiko na nomudou vakabauta , keitou na vakalevulevui kina vei kemudou me vaka na neitou i yalayala me keitou uasivi ,
47010016	me keitou vunautaka nai tukutuku-vinaka e na yasana sa uasiviti kemudou , me keitou kakua ni vakalevulevui keitou e na vuku ni yalayala ni tamata tani , e na veika sa vakarau tu vei keitou .
47010017	Ia ko koya sa vosa doudou , me vosa doudou e na vuku ni Turaga .
47010018	Ni sa sega ni vakabau ko koya sa tukuni koya , sa vakabau ga ko koya sa tukuna na Turaga .
47011001	Au sa vaka mo dou vosoti au mada ga niu lialia vakalailai : io , dou vosoti au mada ga .
47011002	Niu sa lomani kemudou sara me vaka na loloma ni Kalou : niu a musuki kemudou vua e dua me watimudou , meu vakaraitaki kemudou vei Karisito e dua na goneyalewa savasava .
47011003	Ia kau sa rere , de dua na ka ena vakacalai kina na lomamudou mai na kena dina kei na kena savasava vei Karisito , me vaka ka vakacalai Ivi eliu na gata e na nonai lawaki ca .
47011004	Ia sa dodonu ga mo dou vosoti koya sa qai lako mai , kevaka sa vunautaka e dua tani na Jisu , o koya keitou sa sega ni vunautaka eliu , se sa yaco vei kemudou e dua tani na Yalo , o koya sa sega ni yaco vei kemudou eliu , se dua tani nai tukutuku-vinaka , dou a sega ni vakabauta eliu .
47011005	Niu sa vakasama niu sa sega sara ni uasivi sobu vei iratou nai apositolo eratou sa uasivi cake .
47011006	Ia kevaka kau sa sega ni matai ni vosa , sa tu ga vei au na vuku ; ia keitou a vakaraitaki sara vei kemudou e na ka kecega .
47011007	Au sa qai cala beka niu sa vakamalumalumutaki au mo dou vakalevutaki kina , niu sa vunautaka vei kemudou nai tukutuku-vinaka ni Kalou ka sega ni voli kina ?
47011008	Au a vakadravudravuataki ira nai soqosoqo lewe ni lotu tani eso , niu sa voli vei ira , meu ia kina na cakacaka vei kemudou .
47011009	Ia niu a tiko vakadravudravua kei kemudou , au a sega ni vakaogai koya e dua : ni ra sa soli ka me rauti au e na noqu dravudravua ko ira na veiwekani era a lako mai Masitonia : ia e na ka kecega au a vakaraici au meu kakua ni vakaogai kemudou , kau na vaka tikoga kina .
47011010	Me vaka kau sa dina e na mata i Karisito , ena sega sara ni tarovi na noqu vosa doudou e na ka oqo e na yasayasa vaka-Akaia .
47011011	E na vuku ni cava ? niu sa sega li ni lomani kemudou ? Sa kila na Kalou .
47011012	Ia na ka kau a cakava , au na cakava tikoga , meu muduka tani kina na vuna maivei ira era gadreva na vuna : me ra kune ga me ra vakataki keitou e na ka era sa vakalevulevui ira kina .
47011013	Ni ra sai apositolo vakailasu ko ira sa vakaoqo , era sa tamata daucakacaka vakaveivakaisini , era sa vakamataliataki ira me rai apositolo kei Karisito .
47011014	Ia ka sa sega ni ka e veivakurabuitaki oqo ; ni sa vakamataliataki koya ko Setani me agilose ni rarama .
47011015	O koya oqo sa sega kina ni ka levu me vakamataliataki talega ko ira na nonai talatala me ra vakataki ira nai talatala ni valavala dodonu : ia na kedrai tinitini ena vaka na nodra cakacaka .
47011016	Au sa kaya tale , Me kakua na tamata me nanuma kau sa lialia ; ia kevaka sa nanuma vakakina e dua , mo dou vosota ga na noqu lialia , meu vakalevulevui au talega vakalailai .
47011017	A ka kau sa kaya , au sa sega ni kaya me vaka na ka ni Turaga , me vaka ga na ka lialia , niu sa vakalevulevui au e na vosa doudou oqo .
47011018	Ni ra sa lewe vuqa era vakalevulevui ira vakayago ga , koi au talega kau na vakalevulevui au .
47011019	Ni dou sa reki mo dou vosoti ira era sa lialia , ni dou sa vuku .
47011020	Ni dou sa vosota ga , kevaka sa vakabobulataki kemudou e dua , kevaka sa vakadravudravuataki kemudou e dua , kevaka sa lawakitaki kemudou e dua , kevaka e dua sa vakalevulevui koya , kevaka sa sabica na matamudou e dua .
47011021	Au sa vosa , me vaka kau sa beci , me vaka keitou a malumalumu . Ia kevaka e dua sa doudou e na dua na ka , ( au sa vosa vakalialia , ) au sa doudou vaka talega kina .
47011022	O ira beka era sa Iperiu ? au sa vakakina . Era sa luve i Isireli ? au sa vakakina . Era sa kawa i Eparaama ? au sa vakakina .
47011023	Era sai talatala i Karisito ? ( au sa vosa me vaka na lialia , ) au sa uasivi cake ; au a daucakacaka vakalevu cake , au a yaviti vakalevu sara , au a tiko vakavuqa cake e na vale ni veivesu , au a voleka ni mate vakavuqa .
47011024	Sa yaviti au vakalima ko ira na Jiu a sa tau na kuita vakayatolusagavulu ka ciwa .
47011025	Au a warolaki vakatolu , au a vakaviriki vakadua e na vatu , e na noqu veisokoyaki au a mate vakatolu , au a tiko e na wai titobu ka bogi dua ka siga dua ;
47011026	au a veilakoyaki voli vakavuqa , au a ca e na veiuciwai , au a ca maivei ira na daubutako , au a ca maivei ira na kai noqu , au a ca maivei ira era sa sega ni lotu , au a ca e loma ni koro , au a ca e loma ni veikau , au a ca e loma ni wasawasa , au a ca maivei ira na veiwekani vakailasu ;
47011027	au a dauoca ka daurarawa , au a dauyadra vakavuqa , au a dauviakana ka dauviagunu , au a daulolo vakavuqa , au a liliwa ka luvawale .
47011028	Ia ka sa sega ni wili na veika sa vo , oqori talega sa bitaki au e na veisiga , na daunanumi ira kecega na veisoqosoqo lewe ni lotu .
47011029	O cei beka sa malumalumu kau sa sega ni malumalumu ? ko cei sa vakacalai , kau sa sega ni lomakatakata kina ?
47011030	Kevaka e dodonu meu vakalevulevui au , au na vakalevulevui au e na vuku ni noqu malumalumu .
47011031	A Kalou na Tama ni noda Turaga ko Jisu , o koya sa vakarokorokotaki ka tawa mudu , sa kila niu sa sega ni vosa lasu .
47011032	Mai Tamasiko , na Kovana nei Arita na tui sa vakatawa na koro ko Tamasiko , ni sa via tauri au ;
47011033	ia kau sa tukuci sobu e loma ni dua na sova , mai na katuba e cake e taudaku ni bai , ka bula kina mai na ligana .
47012001	E dina ga meu vakalevulevui au ia sa sega beka ni yaga : ia kau na cavuta na veiraivotu kei na veivakarairai ni Turaga .
47012002	Au sa kila e dua na tamata o koya sa tu vata kei Karisito , ni sa kau cake mada ko koya oqo ki nai katolu ni lomalagi , a sa qai oti na yabaki e tinikava , ( se vakayago beka , se sega , au sa sega ni kila ; sa sega beka ni vakayago , au sa sega ni kila ; sa kila na Kalou ; )
47012003	io , au sa kila na tamata sa vakaoqo , ( se vakayago ga , se sega ni vakayago , au sa sega ni kila ; sa kila na Kalou ; )
47012004	ni sa kau cake ki Parataisi , a sa rogoca na vosa sa sega ni tukuni rawa , sa sega ni tara me tukuna na tamata .
47012005	Au na vakalevulevui au e na vukuna sa vakaoqo ; ia e na vukuqu ga , kau na sega ni vakalevulevui au ; e na vuku ga ni noqu malumalumu .
47012006	Ia kevaka kau sa vinakata meu dokai au , au na sega ni lialia kina ; niu na kaya ga na ka e dina : ia kau sa kua so ga , de dua sa vakasami au niu sa uasivi cake e na ka sa raica vei au , se rogoca vei au .
47012007	Ia deu vakalevulevui sara ni sa levu sara na veivakarairai , sa dua na voto ni kau sa vakalauti kina na lewequ , e dua nai talaki i Setani me vakararawataki au , deu vakalevulevui sara .
47012008	E na vuku ni ka oqo , kau a masu vakatolu vua na Turaga , me kau tani vei au .
47012009	A sa kaya vei au ko koya , Sa rauti iko na noqu loloma : ni sa vakalevui na noqu kaukauwa , ni sa malumalumu e dua . O koya oqo sa yaloqu sara kina meu rekitaka na noqu malumalumu , me tiko kina vei au na kaukauwa i Karisito .
47012010	O koya oqo kau sa vinakata kina na malumalumu , na vakasewasewani , na vakadravudravuataki , na veivakacacani , na veivakararawataki , e na vuku i Karisito : ia niu sa malumalumu , au sa qai kaukauwa .
47012011	Au sa yaco meu lialia ; oi kemudou ga sa vakavuna ; ni ka dodonu mo dou vosavakavinakataki au ; niu sa sega ni uasivi sobu vei ira nai apositolo era sa uasivi cake ; ia sa dina ga niu sa ka wale .
47012012	E dina sa vakayacori e na kemudou maliwa na veivakatakilakila ni apositolo e na dauvosota kecega , e na veika-mana , kei na veika e veivakurabuitaki , kei na cakacaka mana .
47012013	A cava beka dou sa uasivi sobu kina vei ira na veisoqosoqo lewe ni lotu tani , e na vuku ga ni ka oqo , niu sa sega ni vakaogai kemudou ? ia mo dou kakua ni cudruvi au e na vuku ni ka ca oqo .
47012014	Raica , au sa vakarau meu lako vakatolu yani vei kemudou ; ia kau na sega ni vakaogai kemudou : ni kau sa sega ni vakasaqara na nomudou ka , koi kemudou ga : ni sa sega ni kilikili kei ira na gone me ra binia nai yau me nodra na qase , ko ira ga na qase , me nodra na gone .
47012015	Ia sa yaloqu sara meu soli au kei na ka sa tu vei au e na vuku ni yalomudou ; io kevaka sa ka levu na noqu loloma vei kemudou kau na lomani kina vakalailai beka ?
47012016	Ia me vaka ga ko ya , au a sega ni beitaki kemudou : ia niu a yaloqaseqase , kau sa rawai kemudou e nai lawaki .
47012017	Au sa vakaiyau maivei kemudou li vei ira kau a tala vei kemudou ?
47012018	Au a masuti Taito , ka tala vata kaya e dua vei ira na veiwekani . Sa vakaiyau maivei kemudou li ko Taito ? keirau a sega li ni valavala e na yalovata ? keirau a sega li ni muria e dua bauga nai vakarau ?
47012019	Dou sa vakasama tiko beka ni keitou sa vosavinakataki keitou vei kemudou ? keitou sa vosa e na mata ni Kalou , ni keitou sa tu vata kei Karisito : ia na ka kecega , kemudou sa daulomani , mo dou vakatataki cake kina .
47012020	Niu sa rere , deu lako yani ka sega ni kunei kemudou me vaka kau sa vinakata , ia kau na qai kune vei kemudou me vaka dou sa sega ni vinakata : de sa tiko na veileti , kei na vuvu , kei na cudrucudru , kei na veiba , kei na kakase , kei na vakasolo kakana , kei na viavialevu , kei na ue ;
47012021	de vakamalumalumutaki au e na matamudou na noqu Kalou , niu sa lako tale yani , ka deu tagicaki ira kina era lewe vuqa era sai valavala ca oti , ka sega ni veivutunitaka na dukadukali kei na dauyalewa , kei na daudara , era a kitaka .
47013001	Oqo nai katolu ni noqu lako yani vei kemudou . Ena vakadinadinataki na vosa kecega e na gusu ni vakadinadina e lewe rua , se lewe tolu .
47013002	Au a vakasalataka eliu , kau sa qai vakasalataka , me vaka e nai karua ni noqu tiko vei kemudou ; ia oqo , niu sa tiko tani , au tukuna vei ira sai valavala ca eliu , kei ira kecega na tani , kevaka kau na lako tale yani , kau na sega ni vosota :
47013003	ni dou sa qara e dua nai vakadinadina ni sai Karisito kau sa vosa kina , o koya sa sega ni malumalumu vei kemudou , ia sa kaukauwa ga vei kemudou :
47013004	ni sa vakoti ki na kauveilatai ko koya ni sa malumalumu , ia sa qai bula e na kaukauwa ni Kalou . Keitou talega , keitou sa malumalumu vata kaya , ia keitou na bula vata kaya e na kaukauwa ni Kalou vei kemudou .
47013005	Dou dikevi kemudou , se dou tu e na vakabauta , se segai ; vakatovolei kemudou . Dou sa sega beka ni kilai kemudou , ni sa tiko vei kemudou ko Jisu Karisito ? de dou sa sega dina ni vakabau .
47013006	Ia kau sa dinata ni dou na kila ni keitou sa sega ni tawa vakabau .
47013007	Ia keitou sa masu vua na Kalou , mo dou kakua sara ni valavala ca ; e segai me keitou rairai kina ni keitou sa vinakati kina , mo dou cakava ga na ka e dodonu , io , kevaka keitou sa sega ni vakabau .
47013008	Ni keitou sa sega ni rawata e dua na ka me tarovi kina na dina , me totaka ga na dina .
47013009	Ni keitou sa reki , ni keitou sa malumalumu tu , ka kaukauwa koi kemudou ; ia na ka talega oqo keitou sa masulaka , mo dou vinaka sara .
47013010	O koya oqo kau sa vola kina na veika oqo niu sa tiko tani , deu ia na lewa rarawa ni da sa tiko vata , me vaka na kaukauwa sa solia mai vei au na Turaga me ia kina na veivakatataki , me kakua ga na veivakarusai .
47013011	Meu tinia , oi kemudou na veiwekani , mo dou vinaka ! Mo dou vinaka taucoko , mo dou vakacegui sara , mo dou lomavata , mo dou veivinakati tiko ; ia ena tiko vata kei kemudou na Kalou ni loloma kei na vakacegu .
47013012	Dou veilomani ka veireguci e na yalosavasava .
47013013	Sa loloma yani vei kemudou ko ira kecega era sa lotu .
47013014	Me tiko vei kemudou kecega na yalololoma ni Turaga ko Jisu Karisito , kei na loloma ni Kalou , kei na veilomani ni Yalo Tabu . Emeni .
48001001	O Paula nai apositolo , ( e segai maivei ira na tamata , se e nai lesilesi vakatamata , e nai lesilesi ga i Jisu Karisito , kei na Kalou ko Tamana , o koya ka vakaturi koya cake mai na mate ; )
48001002	kei ira kecega na mataveiwekani sa tiko vei au , kivei ira na veisoqosoqo lewe ni lotu mai Kalatia :
48001003	Me nomudou na loloma kei na vakacegu mai vua na Kalou ko Tamada , kei na noda Turaga ko Jisu Karisito ,
48001004	o koya ka soli koya e na vuku ni nodai valavala ca , me vakabulai keda kina mai na vuravura ca oqo , me vaka na loma ni Kalou ko Tamada :
48001005	me nona na vakarokoroko ka sega ni mudu . Emeni .
48001006	Au sa kurabui ni dou sa vuki tani vakatotolo vakaoqo ki na dua tani nai tukutuku-vinaka , mo dou biuti koya ka kacivi kemudou e na loloma i Karisito :
48001007	ia ka sa sega dina ni dua tani ; ia ka so era sa vakararawataki kemudou , ka via vakatanitaka nai tukutuku-vinaka kei Karisito .
48001008	Ia kevaka koi keitou , se dua na agilose mai lomalagi , sa vunautaka vei kemudou e dua tani nai tukutuku-vinaka sa sega ni vaka oqori keitou a vunautaka vei kemudou , me rusa ko koya .
48001009	Me vaka na ka keitou a kaya eliu , au sa qai kaya tale vakakina , Kevaka e dua na tamata sa vunautaka vei kemudou e dua tani nai tukutuku-vinaka sa sega ni vaka na ka dou sa vakabauta , me rusa ko koya .
48001010	Ia , kau sa qai vakalomavinakataki cei , na tamata , se na Kalou ? seu segata beka me ra vinakati au ko ira na tamata ? kevaka sa ka ga me ra vinakati au ko ira na tamata , au na qai sega ni talatala nei Karisito .
48001011	Ia kau sa vakatakila vei kemudou , na veiwekani , ni sa sega ni ka vakatamata nai tukutuku-vinaka kau a vunautaka :
48001012	niu a sega ni rawata mai vua e dua na tamata , seu vakatavulici kina , ia sa yaco vei au ni sa vakaraitaka ko Jisu Karisito .
48001013	Ni dou a rogoca na noqu i valavala eliu e na nodra lotu na Jiu ka niu a vakacacana vakalevu sara nai soqosoqo lewe ni lotu ni Kalou , ka vaqeavutaka :
48001014	ia kau sa uasivi cake e na lotu vaka-Jiu vei ira na kai noqu era lewe vuqa era taba vata kei au , niu sa gumatua vakalevu sara tiko e na nodra i tukuni na noqu qase .
48001015	Ia ni sa vinaka vua na Kalou , o koya sa lesi au , mai na kete i tinaqu , ka qai kacivi au e na nona loloma walega ,
48001016	me vakatakila na Luvena ki na lomaqu , meu vunautaki koya vei ira na veimatanitu tani ; au sa qai sega ni bose kei ira na tamata ,
48001017	seu lako cake ki Jerusalemi vei ira era sai apositolo taumada vei au ; ia kau sa lako sara ki Arepea , ka lesu tale ki Tamasiko .
48001018	Ia ni sa oti e tolu na yabaki , au sa qai lako cake ki Jerusalemi me keirau veikilai kei Kifa , ka keirau a tiko vata ka bogi tinikalima :
48001019	ia kau sa sega ni raica e dua tani tale vei ira nai apositolo , ko Jemesa ga na tacina na Turaga .
48001020	Ia na ka kau sa qai vola vei kemudou , raica , e na mata ni Kalou , au sa sega ni lasu .
48001021	Au sa qai lako ki na veiyasana mai Siria kei Silisia ;
48001022	a ra sa sega tiko ni kila na mataqu ko ira na veisoqosoqo lewe ni lotu mai Jutia era sa tu vata kei Karisito :
48001023	era sa rogoca ga , O koya ka vakacacani keda eliu , sa qai vunautaka na vakabauta ka vaqeavutaka eliu .
48001024	A ra sa vakarokorokotaka na Kalou e na vukuqu .
48002001	Sa oti e tinikava na yabaki , au sa qai lako cake tale kei Panapasa ki Jerusalemi , kau sa kauti Taito talega .
48002002	Ia sai vakavuvuli ga e na raivotu kau a lako cake kina , kau sa tukuna vei ira nai tukutuku-vinaka kau sa vunautaka tiko vei ira na veimatanitu tani , ia ka vuni ga vei ira era sa rogo , de sega ni yaga na noqu cici oqo , se na noqu cici eliu .
48002003	Ia sa sega ni vakasaurarataki me cilivi ko Taito , keirau sa tiko kaya , a kai Kirisi :
48002004	e segai e na vukudra na mataveiwekani vakailasu era sa kau vuni mai , o ira sa curu lo mai me ra vakaraica na noda lalaga eda sa rawata ni da sa tu vata kei Karisito Jisu , me ra vakabobulataki keda kina :
48002005	ia keitou a sega ni talairawarawa vei ira me vakamalumalumutaki keitou , e segai sara e na dua bau na tiki-ni-siga ; me tu dei kina vei kemudou na dina ni tukutuku-vinaka .
48002006	Ia ko iratou eratou sa daurogo ni ratou sa ka levu cake , ( se ratou vakabeka evei sa ka walega vei au ; sa sega ni vinakata vakailoa e dua na tamata na Kalou ; ) io , ko iratou eratou sa daurogo , sa sega e dua na ka eratou sa vakaikuritaka vei au .
48002007	Sa sega sara ni vakakina , ia ni ratou sa raica niu sa lesi meu vunautaka nai tukutuku-vinaka vei ira ka sega ni cili , me vaka ko Pita vei ira sa cili ; (
48002008	io , ko koya sa cakacaka e na loma i Pita mei apositolo vei ira sa cili , sa cakacaka e na lomaqu talega e na vukudra na veimatanitu tani : )
48002009	ia ko iratou ko Jemesa , kei Kifa , kei Joni , eratou sa daurogo ni ratou sa duru , ni ratou sa kila na loloma ka soli vei au , eratou sa vakabauti keirau kei Panapasa e na veitauri liga i matau ni keitou sa dua vata , ka me keirau lako vei ira era sa sega ni lotu , ia ko iratou vei ira sa cili :
48002010	ia sa lomadra talega oqo , me keirau nanumi ira na dravudravua : a ka talega oqo kau sa gumatua kina .
48002011	Ia ni sa lako mai ki Anitioki ko Kifa , au sa vorati koya e na matanavotu , ni sa dodonu me vunauci .
48002012	Ni sa kana vata eliu ko koya kei ira sa matanitu tani , ni ra sa sega ni tadu mai eso maivei Jemesa ; ia ni ra sa tadu mai , sa sega ni via tiko vata kei ira ka sa lako tani ko koya , ni sa rerevaki ira na cili .
48002013	O ira talega na Jiu sa vo era sa ia vata kaya na veivakaisini ko ya ; a sa kau vakatani talega kina ko Panapasa e na nodra veivakaisini .
48002014	Ia ni kau sa raica era sa sega ni valavala dodonu ka me vaka na dina ni tukutuku-vinaka , au a kaya vei Kifa e na matadra kecega , Kevaka ko sai valavala tiko me vakataki ira sa matanitu tani ni ko sa Jiu , ka sega ni vakataki ira na Jiu , e na cava ko sa vakasaurarataki ira kina era sa matanitu tani me rai valavala me vakataki ira na Jiu ?
48002015	koi keda , eda sa Jiu ni da sucu , ka sega ni tamata ca maivei ira na veimatanitu tani ,
48002016	ni da sa kila sa sega ni vakadonui na tamata e na vuku ni cakacaka ni vunau , e na vuku ga ni vakabauti Jisu Karisito , eda sa vakabauti Karisito Jisu , koi keda , me da vakadonui kina e na vuku ni da vakabauti Karisito , ka sega ga e na cakacaka ni vunau ; ni sa sega na tamata ena vakadonui e na vuku ni cakacaka ni vunau .
48002017	Ia kevaka eda sa kune koi keda talega me da tamata ca , ni da sa vakasaqara tiko me da vakadonui e na vuku i Karisito , sa qai vu beka ni valavala ca na Karisito ? E segai sara .
48002018	Ia kevaka kau sa tara cake tale na ka kau a basuka sobu , au sa tukuni au kina niu sa tamata caka ca .
48002019	Ni sai koya na vunau kau sa mate kina ki na vunau , meu bula vua na Kalou .
48002020	Keirau sa vakoti vata kei Karisito ki na kauveilatai : ia sa sega ga ni koi au dina sa bula tiko , na Karisito ga sa bula e lomaqu : ia na noqu bula vakayago oqo , au sa bula tiko kina niu sa vakabauta na Luve ni Kalou , o koya ka lomani au , ka soli koya e na vukuqu .
48002021	Au sa qai sega ni vakatawayagataka na loloma ni Kalou ; ni sa qai sega ni yaga na mate i Karisito , kevaka sa rawa na veivakadonui e na vunau .
48003001	Oi kemudou na kai Kalatia dou sa sesewa , o cei beka sa lari kemudou , ni sa vakaraitaki oti e na matamudou ko Jisu Karisito me vaka ni sa vakoti ki na kauveilatai ?
48003002	A ka ga oqo kau sa via kila vei kemudou , Dou sa rawata na Yalo Tabu e na cakacaka ni vunau , se ni dou rogoca na vakabauta ?
48003003	Dou sa sesewa vakaoqo , ne ? ni dou sa vakatekivuna e na Yalo Tabu , dou sa qai tinia beka e na ka vakayago ?
48003004	Dou a vosota vakaoqo e vuqa na ka me sega ni yaga , se segai ? kevaka sa dina ga ni sega ni yaga .
48003005	Io , ko koya sa dausolia vei kemudou na Yalo Tabu a sa daucaka-mana e na kemudou maliwa , sa rawata li ko koya e na cakacaka ni vunau , se e na rogoca na vakabauta ?
48003006	Me vaka sa vakadinata na Kalou ko Eparaama , a sa okati vua mei valavala dodonu .
48003007	O koya mo dou kila , ko ira era sa muria na vakabauta , sai ira ga era sa luve i Eparaama .
48003008	Ia nai Vola Tabu talega , ni sa kila makawa sa vakabauta sa dauvakadonui ira kina na veimatanitu tani na Kalou , sa vunautaka mada eliu vei Eparaama nai tukutuku-vinaka , Ena vakalougatataki na veivanua kecega e na vukumu .
48003009	O koya oqo era sa vakalougatataki vata kei Eparaama na dauvakabauta ko ira sa muria na vakabauta .
48003010	Ni sa lewai me cudruvi , o ira kecega era sa muria na cakacaka ni vunau ; ni sa volai , Ena cudruvi ko ira yadua sa sega ni tu dei e na ka kecega sa volai e nai vola ni vunau me ra cakava .
48003011	Ia sa macala sara sa sega ni vakadonui e na vunau e dua e na mata ni Kalou ; ni sa volai , Ena bula na tamata dodonu e na vuku ni vakabauta .
48003012	Ia sa sega ni ka ni vakabauta na vunau ; ia Ko koya ga sa cakava na veika oqo ena bula kina .
48003013	Sa voli keda na Karisito mai na veicudruvi ni vunau , ni sa cudruvi ga ko koya e na vukuda , ni sa volai , Sa cudruvi ko ira yadua sa rube e na kau :
48003014	me yaco kina na ka ni veivakalougatataki nei Eparaama vei ira na veimatanitu tani e na vuku i Jisu Karisito : me da rawata kina na Yalo ka yalataki , ni da sa vakabauta .
48003015	Oi kemudou na veiwekani , au sa vosa vakatamata ga : Kevaka sa tamata ga sa ia na veiyalayalati , ka sa vakadinadinataki , sa qai sega e dua sa vakatawayagataka se vakaikuritaka .
48003016	Ia sa vosataki vei Eparaama na veiyalayalati , vei ira talega na nona kawa . Sa sega ni kaya ko koya . Vei ira na veikawa , me vaka sa vuqa na kawa ; ia me vaka ni sa dua bauga , Vei ira talega na nomu kawa , o koya na Karisito .
48003017	Ia oqo kau sa kaya , a veiyalayalati ka vakadinadinataka eliu na Kalou , sa sega ni vakatawayagataka na vunau sa yaco ni sa oti mada e va na drau ka tolusagavulu na yabaki , me sega kina ni mana na vosa ni yalayala .
48003018	Io , kevaka sa yaco nai votavota e na vuku ni vunau , sa qai sega e na vuku ni yalayala : ia na vosa ni yalayala ga sa solia kina vei Eparaama na Kalou .
48003019	Sa qai mei cavai beka na vunau ? Sa vakaikuritaki oqo e na vuku ni talaidredre , me yaco mada na kawa sa vosa kina na yalayala ; a ra sa tukuna ko ira na agilose e na gusu ni dua na dautataro .
48003020	Ia na dautataro sa sega ni yaga ni sa dua bauga ; ia na Kalou sa dua bauga .
48003021	Erau sa qai dua tani sara beka na vunau kei na vosa ni yalayala ni Kalou ? E segai sara : ia kevaka sa soli e dua na vunau sa rawa kina na veivakabulai , sa qai dina ena yaco na veivakadonui e na vuku ni vunau .
48003022	Ia nai Vola Tabu sa sogolatia kecega , ka beitaka e na cala , me soli kina na ka sa yalataki , e na vuku ni vakabauti Jisu Karisito vei ira era sa vakabauta .
48003023	Ia ni sa sega ni yaco na vakabauta , eda sa vakatawai me ia tiko na vunau , ni da sogolati tiko me yaco mada na gauna ni vakabauta ena vakaraitaki emuri .
48003024	Sa qai yaco kina na vunau mei vakavuvuli me tuberi keda vei Karisito , me da vakadonui kina e na vuku ni vakabauta .
48003025	Ia ni sa yaco na vakabauta , sa qai sega ni veitaliataki keda tiko nai vakavuvuli .
48003026	Ni dou sa luve ni Kalou koi kemudou kecega ni dou sa vakabauti Karisito Jisu .
48003027	Ni sai Karisito dou sa vakasulumi kemudou kina , oi kemudou yadua sa papitaisotaki vei Karisito .
48003028	Sa qai sega na Jiu se na kai matanitu tani , sa sega na bobula se nai taukei , sa sega na tagane se na yalewa : ni dou sa dua bauga koi kemudou kecega e na vuku i Karisito Jisu .
48003029	Ia kevaka dou sa nei Karisito , dou sa qai kawa i Eparaama , kei nai taukei me vaka na vosa ni yalayala .
48004001	Ia kau sa kaya , Ni sa gone tiko nai taukei emuri , sa tauvata kei na tamata walega , ia ka sa nona ga na ka kecega ;
48004002	a sa lewai koya ko ira nai vakavuvuli kei ira na qase , me yaco mada na gauna ka lokuca eliu ko tamana .
48004003	Sa vakakina koi keda eliu , ni da a gone tiko , sa lewai keda na veivu ni ka sa vakavuravura me vaka eda bobula :
48004004	ia ni sa yaco dina sara na kena gauna , sa qai tala yani na Luvena na Kalou , o koya sa sucu mai na yalewa , sa sucu me lewai koya na vunau ,
48004005	me voli ira kina sa lewai ira na vunau , me da vakabauti kina me da luvena bau .
48004006	Ia ni dou sa qai luvena , sa tala na Kalou na Yalo ni Luvena ki na lomada , o koya sa daukaci , Apa , Tama i keimami .
48004007	O koya oqo ko sa qai sega kina ni tamata walega , a luvena ga ; ia kevaka ko sa luvena , ko sa qai taukei e na vuku ni Kalou .
48004008	Ia eliu , ni dou a sega ni kila na Kalou , dou a dauqaravi ira sa sega ni nodra i tovo me kalou .
48004009	Ia edaidai , ni dou sa qai kila na Kalou , se dina ga ni sa qai kilai kemudou na Kalou , dou sa qai lesu tale vakacava ki na veivu ni ka , sa malumalumu ka ka wale , ka dou sa vinakata mo dou qarava tale ?
48004010	Dou sa vakatabuya na siga eso , kei na vula eso , kei na gauna eso , kei na yabaki eso .
48004011	Au sa yalolailai e na vukumudou , de sega ni yaga na noqu cakacaka vei kemudou .
48004012	Oi kemudou na veiwekani , au sa masuti kemudou , mo dou vakataki au ; niu sa vakataki kemudou : dou sa sega ni vakacacani au vakalailai .
48004013	Ia dou sa kila , niu a vunautaka vei kemudou eliu nai tukutuku-vinaka , sa malumalumu na yagoqu .
48004014	Ia e na vuku ni ka ni yagoqu sa vakatovolei kemudou , dou sa sega ni beci au se vakasisilataka ; ia dou a vakacegui au me vaka kau sa agilose ni Kalou , me vakataki Karisito Jisu .
48004015	Sa qai tu evei na nomudou marau eliu ? niu sa vakadinadina vei kemudou , kevaka sa rawarawa , dou a leuta tani na matamudou , mo dou solia mai vei au .
48004016	Au sa qai yaco beka meu nomudou meca , niu sa vosa dina vei kemudou ?
48004017	Era sa gumatua ni lomani kemudou , e segai e nai valavala vinaka , io era sa via tawasei kemudou tani , mo dou gumatua ni lomani ira .
48004018	Ia sa ka vinaka na gumatua tikoga e na cakacaka vinaka , me kakua ni ia walega niu sa tiko vata kei kemudou .
48004019	Na luvequ lalai , oi kemudou kau sa taratara tale kina , me buli mada na Karisito e na lomamudou !
48004020	Ia kau sa via tiko vei kemudou edaidai ka me dua tani na domoqu ; niu sa nuinuica e na vukumudou .
48004021	Dou tukuna mai vei au , kemudou sa via vauci e na vunau , dou sa sega beka ni rogoca na vunau ?
48004022	Ni sa volai , sa lewe rua na luve i Eparaama ka tagane , a tinana e dua na vada , a tinana kadua na marama :
48004023	ia ko koya sa luve ni vada , sa sucu vakatamata ; ia ko koya sa luve ni marama , sa sucu e na vosa ni yalayala .
48004024	Ia na ka oqo sa vakaibalebale : ni sa veiyalayalati e rua koi rau na yalewa oqo ; e dua mai na ulu-ni-vanua ko Saineai , o koya sa vakasucu gone me ra bobula , oqori ko Eka .
48004025	Ia ko Eka oqo na ulu-ni-vanua ko Saineai mai Arepea , a sa tautauvata kei Jerusalemi ka tu edaidai , a sa bobula tiko kei ira na luvena .
48004026	Ia ko Jerusalemi maicake sai taukei , o koya na tinada kecega .
48004027	Ni sa volai , Mo reki , ko iko na yava sa sega ni vakaluveni ; Mo tabalaka na kaci , o iko sa sega ni taratara : Ni sa qai lewe vuqa na luvena ko koya ka biu , ka lewe lailai vua sa vakawati .
48004028	Ia koi keda , na veiwekani , eda sa vakataki Aisake , ni da sa gone ni vosa ni yalayala .
48004029	Ia na ka sa caka eliu sa caka talega edaidai , sa vakacacani koya sa vakayalo ko koya sa sucu vakatamata .
48004030	Ia ka cava sa kaya nai Vola Tabu ! Vakaseva tani na vada kei na luvena ; ni rau na sega ni taukei vata na luve ni vada kei na luve ni marama .
48004031	Sa vakaoqo , kemudou na veiwekani , eda sa sega ni luve ni vada , eda sa luve ni marama .
48005001	O koya mo dou qai tu dei e na lalaga sa vakalalagataki keda kina na Karisito , ka mo dou kakua ni vakataotaki tale e nai vua mo dou bobula kina .
48005002	Raica , oi au ko Paula au sa kaya vei kemudou , Kevaka dou sa ia tiko na veicilivi , ena vakatawayagataki kina vei kemudou na Karisito .
48005003	Niu sa vakadinadina tale vei ira na tamata yadua sa cilivi , ni ra sa vauci tu me muria na vunau taucoko .
48005004	Dou sa tawase tu maivei Karisito , oi kemudou kecega sa vaka mo dou vakadonui e na vunau ; dou sa qai bale mai na loloma .
48005005	Sa vakabauta eda sa waraka ka vakanuinui kina , e na veivuke ni Yalo Tabu , me da vakadonui .
48005006	Ni da sa tu vata kei Karisito Jisu , sa sega ni yaga me cili , se me sega ni cili ; sa yaga ga na vakabauta sa daucakacaka yaco e na loloma .
48005007	Dou a cici vinaka eliu ; o cei beka sa tarovi kemudou mo dou kakua ni talairawarawa kina ki nai vakavuvuli dina ?
48005008	A vakadinata oqo sa sega ni vu maivei koya sa kacivi kemudou .
48005009	E dua na tiki ni leveni lailai sa vakalevenitaka nai buli taucoko .
48005010	Au sa vakararavi ga vei kemudou e na vuku ni Turaga , ni dou na sega ni lomavakatani ; ia ko koya ga sa vakayavalati kemudou , ena rawata na kenai sau , io ko koya yadua .
48005011	Ia koi au , na veiwekani , kevaka kau sa vunautaka tiko na veicili , a cava kau sa vakacacani tiko kina ? sa qai mudu na veivakatarabetaki e na vuku ni kauveilatai .
48005012	Au sa vinakata me ra muduki ira tani ko ira era sa vakayavalati kemudou .
48005013	Ni dou sa kacivi , na veiwekani , mo dou lalaga ; ia dou kakua ni ia na lalaga me tubu kina na ka vakayago , ka dou ia tikoga na veivuke ni veilomani vakai kemudou .
48005014	Ni sa caka sara na vunau taucoko e na vosa e dua bau , oqo ga : Mo lomana na kai nomu me vakataki iko .
48005015	Ia kevaka dou sa veikata ka veikani vakai kemudou , dou raica vinaka de dou veivakarusai vakai kemudou .
48005016	Ia kau sa kaya , Dou lako voli e na Yalo Tabu , ka dou na sega ni cakava kina na gagadre ca ni tovo vakayago .
48005017	Ni sa veivala na gagadre ni tovo vakayago kei na Yalo Tabu , a sa veivala na Yalo Tabu kei nai tovo vakayago : ia sa veimecaki koi rau oqo ; dou sa sega kina ni cakava na veika dou sa vinakata .
48005018	Ia kevaka sa tuberi kemudou na Yalo Tabu , dou na sega ni lewai e na vunau .
48005019	Ia sa votu na cakacaka ni tovo vakayago , ka sa vakaoqo : A dauveibutakoci , na daudara , nai valavala tawa-savasava , na daugarogaro ,
48005020	na dausoro ki na veimatakau , na daucakaisausau , na dauveicati , na dauveileti , na veiqati , na daucudrucudru , na dauveiba , na veisei vakavuravura , na veisei ni lotu ,
48005021	na dauvuvu , na daumateni , na daumarau vakalialia , kei na veika sa vakakina : a veika oqo au sa tukuna vei kemudou , me vaka kau a tukuna makawa talega ni na sega ni rawata na matanitu ni Kalou ko ira era sa kitaka na veika vakaoqo .
48005022	Ia na vua ni Yalo Tabu na loloma , na reki , na vakacegu , na vosota vakadede , na yalomalua , na yalololoma , na vakabauta ,
48005023	na yalomalumalumu , nai valavala malua : sa sega na vunau sa cudruvi kina na veika oqo .
48005024	Ia ko ira era nei Karisito era sa vakota ki na kauveilatai nai tovo vakayago kei na kena dodomo ca kei na kena gagadre ca .
48005025	Kevaka eda sa bula e na Yalo Tabu , tou lako voli talega e na Yalo Tabu .
48005026	Me da kakua ni gadreva me da dokai walega , se veicudruvi , se veivuvutaki .
48006001	Oi kemudou na veiwekani , kevaka sa vakidacalataki e dua na tamata mei valavala ca , mo dou vakavinakataki koya e na yalo malumalumu , oi kemudou sa vakayalo ; ka mo vakaraici iko , de ko sa dauveretaki talega .
48006002	Dou veivuke ni colata na nomudou i colacola , ka mo dou vakayacora kina na vunau i Karisito .
48006003	Kevaka e dua sa nanumi koya me ka levu , ia sa ka walega , sa qai vakaisini koya vakai koya .
48006004	Ia me lewa deivaka na nona cakacaka na tamata yadua , ena qai rekitaki koya e na vuku i koya ga ka segai e na vukuna na tani :
48006005	ni na colata na nonai colacola na tamata yadua .
48006006	Ia ko koya sa vakatavulici e na Vosa , me solia nai votavota ni ka kecega e vinaka vei koya sa vakatavulica .
48006007	Mo dou kakua ni vakaisini kemudou ; a Kalou ena sega ni vakalialiai ; na ka kecega sa kaburaka na tamata ena tamusuka talega ko ya .
48006008	Ko koya sa kaburaka na ka ni nonai tovo vakayago , ena tamusuka na rusa mai nai tovo vakayago ; ia ko koya sa kaburaka na ka ni Yalo Tabu , ena tamusuka na bula tawa mudu mai na Yalo Tabu .
48006009	Ia me da kakua ni ceguoca e na caka vinaka , ni da na tamusuka e na kena yabaki , kevaka eda sa sega ni oca .
48006010	O koya oqo , ni sa rawa , me da caka vinaka vei ira na tamata kecega , ka vakalevu vei ira era veitokani e na vakabauta .
48006011	Dou raica na mata ni vola lelevu kau sa volavola kina vei kemudou e na ligaqu dina .
48006012	O ira era sa via rairai vinaka vakayago , era sa vakasaurarataki kemudou mo dou cilivi ; me ra kakua ga ni vakacacani e na vuku ni kauveilatai nei Karisito .
48006013	Ia ko ira era sa cilivi era sa sega ni talairawarawa ki na vunau ; era gadreva ga mo dou cilivi me ra rekitaka na lewemudou .
48006014	Ia koi au , me kakua sara na ka tani meu rekitaka , na kauveilatai ga ni noda Turaga ko Jisu Karisito , o koya sa lauvako kina vei au e na kauveilatai na veika vakavuravura , koi au talega ki na veika vakavuravura .
48006015	Ni sa sega ni yaga me cili , se me sega ni cili , sa yaga ga me tamata yalovou .
48006016	Ia me yaco na vakacegu kei na loloma , kivei ira kecega era sai valavala tiko me vaka nai vakarau oqo , vei ira talega na Isireli ni Kalou .
48006017	Me kakua e dua me vakararawataki au e na gauna emuri : ni sa tu ga e na yagoqu na we ni noqu mavoa e na vuku i Jisu .
48006018	Me tiko kei na yalomudou , na veiwekani , na loloma ni noda Turaga ko Jisu Karisito . Emeni .
49001001	Koi au ko Paula , nai apositolo i Jisu Karisito e nai lesilesi ni Kalou , vei ira era sa lotu mai Efeso , ka sa yalodina vei Jisu Karisito :
49001002	Me nomudou na loloma , kei na vakacegu , mai vua na Kalou ko Tamada , kei na Turaga ko Jisu Karisito .
49001003	Me vakarokorokotaki na Kalou , na Tamai koya na noda Turaga ko Jisu Karisito , o koya sa vakalougatataki keda e na ka ni veivakalougatataki vakayalo kecega e na veiyasana vakalomalagi e na vuku i Karisito ;
49001004	me vaka sa digitaki keda eliu e na vukuna , sa qai tauyavutaki emuri ko vuravura , me da yalosavasava ka sega ni cala e matana e na loloma ;
49001005	ni sa lesi keda eliu me da vakabau me da luvena e na vuku i Jisu Karisito , me vaka na nona lewa vakayalovinaka ;
49001006	me dokai kina na kena vinaka ni nona loloma : o koya sa lomani keda kina ko koya e na vukuna na Daulomani :
49001007	o koya eda sa rawata kina na bula sa voli e na nona dra , io , na vakabokoci ni valavala ca , me vaka na nona loloma levu ;
49001008	o koya sa vakalevutaka sara vei keda ko koya e na vuku kei na yalomatua kecega ;
49001009	ni sa vakatakila vei keda na nona lewa ka vuni tu , me vaka na ka e vinaka vua , ka sa nakita vakai koya ga :
49001010	me yaco kina na ka sa lewa ko koya ni sa oti kecega na gauna sa lokuci me soqona vata na ka kecega vei Karisito , na veika mai lomalagi , kei na veika e vuravura ;
49001011	eda sa caka talega kina me nonai votavota , ni da sa lesi eliu me vaka sa nakita ko koya sa cakava na ka kecega me vaka na nona lewa :
49001012	me dokai kina na nona vinaka e na vuku i keitou , oi keitou sa vakararavi taumada vei Karisito :
49001013	koi kemudou talega , ni dou sa rogoca eliu na vosa ni vakavuvuli dina , nai tukutuku-vinaka ni nomudou bula , sai koya ni dou sa vakabauta dou sa dregati kina , e na Yalo Tabu ka yalataki ,
49001014	o koya nai matai ni nodai votavota me yaco mada na gauna ena rawa dina kina ko ira na nona sa voli tu , me dokai kina na nona vinaka .
49001015	E na vuku ni ka oqo koi au talega , niu sa rogoca oti na nomudou vakabauta na Turaga ko Jisu , kei na nomudou loloma talega vei ira kecega era sa lotu ,
49001016	au sa sega ni mudu ni vakavinavinaka e na vukumudou , niu sa cavuti kemudou tiko e na noqu masu ;
49001017	vua na Kalou ni noda Turaga ko Jisu Karisito , a Vu ni ka e vakaiukuukutaki , me solia vei kemudou na yalo ni vuku kei nai vakavuvuli macala , mo dou kilai koya kina :
49001018	ni sa vakararamataki na mata ni yalomudou ; mo dou kila kina nai nuinui sa kacivi kemudou kina ko koya , kei na kena levu ni ukuuku sa taukena ko koya vei ira sa lotu ,
49001019	kei na kena levu sara ni nona kaukauwa vei keda sa vakabauta , me vaka sa daucaka yaco e na nona kaukauwa vakaidina ,
49001020	sa qisi Karisito kina ko koya , ni sa vakaturi koya cake mai na mate , a sa vakatikora e na ligana i matau e na veiyasana vakalomalagi ,
49001021	sa uasivi cake sara vei ira kecega sa liu , kei ira era sa lewa , kei ira sa kaukauwa , kei ira era sa turaga , kei na yaca kecega sa cavuti e na gauna oqo kei na gauna emuri :
49001022	a sa vakamalumalumutaka na ka kecega me tu e ruku ni yavana , a sa lesi koya me lewa na ka kecega , e na vuku ni soqosoqo lewe ni lotu ,
49001023	o koya na yagona , sa sinai sara vua sa vakasinaita na ka kecega e na ka kecega .
49002001	A sa vakabulai kemudou , oi kemudou ka mate tu e na caka cala kei nai valavala ca ;
49002002	dou a muria tiko eliu me vaka nai valavala kei vuravura oqo , ni dou a muria tiko na nodra turaga era sa kaukauwa e na macawa , a yalo sa cakacaka tiko e lomadra era sa dautalaidredre ;
49002003	ko ira eda sai valavala vata kaya koi keda kece e na gauna eliu , e na gagadre ca ni yagoda , ni da sa muria tiko na dodomo ni yagoda kei na yaloda ; ia na nodai tovo me da cudruvi kina , me vakataki ira na tani :
49002004	ia , na Kalou , sa vutu ni loloma , e na vuku ni nona loloma levu sa lomani keda kina ,
49002005	io ni da a mate tu e na caka cala , sa vakabulai keda vata kei Karisito , ( a loloma walega dou sa vakabulai tu kina ; )
49002006	a sa vakaturi keda cake vata , ka vakatikori keda vata kei Karisito Jisu e na veiyasana vakalomalagi :
49002007	me vakatakila kina e na gauna ena muri mai na nona loloma levu sa uasivi sara ni sa lomavinaka vei keda e na vuku i Karisito Jisu :
49002008	ni sa loloma walega dou sa vakabulai kina e na vuku ni vakabauta ; ia sa sega ni vuna koi kemudou ; ai solisoli ga ni Kalou :
49002009	sa segai e na vuku ni cakacaka , me kakua kina e dua me dokai koya :
49002010	ni da sa nona cakacaka , sa caka me da tu vata kei Karisito Jisu me ia nai valavala vinaka , o koya sa vakarautaka eliu na Kalou me da kitaka vakakina .
49002011	O koya mo dou nanuma , ni dou a sega ni lotu eliu ni dou sa sucu vakakina , ia dou a vakatokai na Tawacili vei ira sa vakatokai na Cili sa cakava na liga e na yago ;
49002012	ni sa sega vei kemudou na Karisito e na gauna ko ya , dou sa sega ni matanitu vata vei ira na Isireli , a sa sega ni nomudou na ka sa yalataki e na veiyalayalati , a sa sega vei kemudou nai nuinui ; ka sa sega ni nomudou na Kalou , e vuravura :
49002013	ia e na gauna oqo ni dou sa tu vata kei Karisito , oi kemudou ka yawa eliu dou sa qai voleka mai e na vuku ni dra i Karisito .
49002014	Ni sai koya na vu ni noda veivinakati tale , o koya sa qisia na rua me dua bau , a sa basuka na bai sa ia kina na tawasei ;
49002015	ni sa vakaotia e na yagona na ka eda a veicati kina , o koya na vunau sa vakarota nai valavala ni lotu : me ia kina na veivinakati , ka qisi rau me rau tamata vou e dua bauga ni rau tu vata kaya ;
49002016	me vakaveivinakatitaki rau talega kei na Kalou me vaka ni sa dua bau na tamata e na vuku ni kauveilatai , ni sa vakaotia kina na veicati :
49002017	a sa lako mai ka vunautaka na veivinakati vei kemudou sa yawa , vei ira talega era sa voleka :
49002018	ni sai koya eda sa torova rawa kina na Tamada koi keda ruarua e na Yalo e dua bauga .
49002019	O koya oqo dou sa qai sega tiko ni vulagi kina se kai tani , dou sa koro vata ga kei ira era sa lotu , ka dou sa lewe ni vale ni Kalou ;
49002020	ka dou sa tara cake e na nodra yavu nai apositolo kei ira na parofita , ia sai koya ko Jisu Karisito sa kenai vakadei e na tutu-ni-vale :
49002021	o koya sa sema vata kina na vale taucoko , a sa tubu cake kina me vale tabu ni sa tu vata kei na Turaga :
49002022	o koya dou sa vakatataki vata talega kina me vale ni Kalou ni sa tiko kina na Yalo Tabu .
49003001	E na vuku ni ka oqo koi au ko Paula , sa nei Karisito Jisu , ka sa vesu tu e na vukumudou sa matanitu tani ,
49003002	ni dou a rogoca beka se sa vakaevei na loloma ni Kalou sa soli mai vei au e na vukumudou :
49003003	ni sai vakavuvuli mana sa vakatakila kina ko koya vei au na ka ka vuni tu : me vaka kau a vola vakalailai eliu ,
49003004	ka dou na kila rawa kina , ni dou sa wilika , na noqu vuku e na ka vuni kei Karisito ;
49003005	oqori sa sega ni vakatakilai vei ira na tamata e na gauna sa oti , me vaka sa qai vakatakilai e na Yalo Tabu vei ira na nonai apositolo yalosavasava kei na nona parofita ;
49003006	ni ra sai taukei vata na veimatanitu tani , ka sa mataveiwekani vata , ka sa rawata vata talega na ka sa yalataka ko koya , e na vuku i Karisito , me vaka nai tukutuku-vinaka :
49003007	o koya kau a lesi kina meu kenai talatala , me vaka nai solisoli ni loloma ni Kalou , sa soli mai vei au e na cakacaka yaco ni nona kaukauwa :
49003008	vei au , io vei au ka uasivi sobu sara vei ira kecega era sa lotu , sa soli kina na loloma oqo , meu vunautaka vei ira na veimatanitu nai yau nei Karisito , sa sega ni kilai rawa ;
49003009	ka meu vakarairaitaka vei ira na tamata kecega se sa vakaevei na ka ka vuni tu , sa vunia mai nai vakatekivu kei vuravura na Kalou , o koya sa bulia na ka kecega :
49003010	me yaco kina , e na gauna oqo , nai soqosoqo lewe ni lotu , mei vakatakilakila vei ira na turaga kei ira sa kaukauwa e na veiyasana vakalomalagi , ni sa takiveivinaka sara na vuku ni Kalou ,
49003011	me vaka nai naki sa tu tikotikoga vua , sa nakita ko koya e na vuku i Karisito Jisu na noda Turaga :
49003012	o koya , ni da sa vakabauti koya , eda sa doudou kina ka toro voleka e na vakararavi .
49003013	O koya oqo sa yaloqu kina mo dou kakua ni ceguoca niu sa vakararawataki e na vukumudou , ia oqo sa ka mo dou reki kina .
49003014	E na vuku ni ka oqo kau sa tekiduru kina vei koya na Tamada ,
49003015	o koya era sa vakayacani kina na mataqali kecega mai lomalagi kei vuravura ,
49003016	me solia vei kemudou ko koya , me vaka na kena levu ni nona vinaka , me vakaukauwataki kemudou e na Yalona mo dou kaukauwa eloma ;
49003017	me tiko ga e na lomamudou na Karisito e na vakabauta ; mo dou vakawakana ka tauyavutaki e na loloma ,
49003018	ka rawata kina mo dou kila vata kei ira kecega era sa lotu , se cava na kena raraba , kei na kena balavu , kei na kena titobu , kei na kena cecere :
49003019	ka mo dou kila na loloma i Karisito , o koya sa uasivi cake e na ka e kilai rawa ; mo dou sinai e na ka kecega sa sinai kina na Kalou .
49003020	Ia vei koya , sa rawata me cakava na ka sa uasivi cake vakalevu sara e na ka kecega eda sa kerea se vakasama kina , me vaka na kaukauwa sa cakacaka yaco e na lomada ,
49003021	me ia vei koya na vakarokoroko e nai soqosoqo lewe ni lotu e na vuku i Karisito Jisu , me yacova na veitabatamata kecega ka sega ni mudu . Emeni .
49004001	O koya oqo kau masuti kemudou kina oi au sa vesu tu e na vuku ni Turaga , mo dou ia tiko nai valavala sa kilikili kei nai tutu dou sa kacivi kina ,
49004002	mo dou yalomalumalumu sara ka yalomalua , mo dou vosota vakadede ka veivosoti vakai kemudou e na loloma ;
49004003	mo dou gumatua sara mo dou maroroya na lomavata ni Yalo Tabu , ni dou sa vauci vata e na veivinakati .
49004004	Sa dua vata nai soqosoqo lotu kece , ka dua bauga na Yalo Tabu , me vaka dou sa kacivi ki nai nuinui e dua bauga ni dou a kacivi :
49004005	sa dua bauga na Turaga , sa dua bauga na vakabauta , sa dua bauga na veipapitaisotaki ,
49004006	sa dua bauga na Kalou na Tamada kecega , o koya sa lewa na ka kecega , a sa curuma na ka kecega , ka tiko e na lomamudou kecega .
49004007	Ia ka sa soli vei keda yadua na loloma me vaka nai vakarau ni solisoli nei Karisito .
49004008	O koya oqo sa kaya kina ko koya , Ni sa lako ki cake ko koya , sa vakabobulataki ira e lewe vuqa me ra bobula , A sa solia nai solisoli eso vei ira na tamata .
49004009	( Ia na nona lako cake oqo , sa cava beka , a ka ga ni sa lako sobu talega eliu ko koya ki na yasa i vuravura era ?
49004010	O koya ga sa lako sobu mai sai koya talega ka lako cake me yawasivita kece na lomalagi , me vakasinaita kina na ka kecega . )
49004011	Ia sai koya sa solia eso , me rai apositolo ; ka so , me ra parofita ; ka so , me ra tamata dauvunau voli ; ka so , me rai vakatawa kai vakavuvuli :
49004012	me ra vakavinakataki kina ko ira sa lotu , me ia na cakacaka ni talatala , me vakatataki cake nai vavakoso nei Karisito :
49004013	me da yaco sara koi keda kecega me da lomavata e na vakabauta , ka kila sara na Luve ni Kalou , me da tautauvata kei nai vakarau ni tamata dina , era sa sinai sara kei Karisito :
49004014	me da kakua ni vagonegonea tiko , ka veitosoyaki ka veikauyaki e na cagi kecega ni vakavuvuli , e nai lawaki ca ni tamata , e na dauveivaqaseni sa nakiti kina na veivakacalai ;
49004015	ia me da ia na ka dina e na yalololoma , me da tubu cake vei koya e na ka kecega , vei koya ga na uluda , na Karisito :
49004016	o koya sa sema vata maivua na yago taucoko , ka vauci vata , e na vuku ni kena yaga nai sema yadua , me vaka na ka sa cakava sara na tikina kecega ni sa dui vakaitavi , a sa vakatuburi cake ki na yago tabu ni sa vakatataki cake vakai koya e na loloma .
49004017	O koya oqo kau sa vosa kina , ka vakarota matua e na vuku ni Turaga , mo dou kakua ni valavala tiko me vakataki ira na veimatanitu tani , e na lomadra lialia ,
49004018	ni sa vakabutobutotaki na lomadra , a ra sa sega ni veiriti kei na bula sa mai vua na Kalou , e na vuku ni lialia sa tu e na yalodra , ka ni sa kaukauwa na lomadra :
49004019	ia ni ra sa sega ni madua rawa , era sa soli ira ki na cakacaka vakasisila , me ra cakava na ka kecega sa tawa-savasava ni ra sa daugarova .
49004020	Ia koi kemudou , dou a sega ni vuli vei Karisito mo dou vakakina :
49004021	kevaka dou a rogoci koya , ka sa vakatavulici vei koya , me vaka na dina sa tu vei Jisu :
49004022	e na vuku ni valavala eliu , mo dou biuta tani kina na tamata makawa , o koya sa ca mai e na vuku ni gagadre ca sa veivakaisini ;
49004023	mo dou vakavoui mai e na yalomudou kei na lomamudou ;
49004024	ka mo dou vakaisulu e na tamata vou , o koya sa caka me vaka na Kalou e na yalododonu kei na yalosavasava ni dina .
49004025	O koya ga oqo ni dou sa biuta tani kina na lasu , me vosa dina na tamata yadua vua na kai nona : ni da sa tikina vata vakai keda .
49004026	Ni dou sa cudru , kakua ni dou cala kina ; me kakua ni dromu na mata-ni-siga ni dou sa cudru tiko :
49004027	kakua talega ni vakarawarawataki kemudou vua na tevoro .
49004028	Me kakua ni butako tiko ko koya ka daubutako , ka me daucakacaka ga , ka kitaka e na ligana na ka sa yaga , me so kina na nona ka me soli vei koya sa dravudravua .
49004029	Me kakua ni lako mai na gusumudou e dua na vosa velavela , o koya ga sa vinaka me ia kina na veivakatataki , me vaka sa rauta , me yaco kina na vinaka vei ira era sa rogoca .
49004030	Ia dou kakua ni vakararawataka na Yalo Tabu ni Kalou , o koya dou sa dregati kina me yaco mada na siga ni bula .
49004031	Me biu tani kece vei kemudou na yaloca , kei na cudrucudru , kei na daunene , kei na veiba , kei na vosavakacaca , kei na ca kecega sa vakakina :
49004032	ia dou veilomani vakai kemudou , dou lomavinaka , dou kakua ni veicudruvi , me vaka sa sega talega ni cudruvi kemudou na Kalou e na vuku i Karisito .
49005001	O koya oqo mo dou qai vakadamurimuria na Kalou , me vakataki ira na gone ni toko ;
49005002	ka dou ia tikoga nai valavala ni loloma , me vaka sa loloma talega na Karisito vei kemudou , a sa soli koya e na vukuda mei madrali kai soro vua na Kalou me ka boi vinaka .
49005003	Ia na dauyalewa , kei na ka kecega sa velavela , kei na daukocokoco , me kakua ni cavuti e na kemudou maliwa , me vaka sa kilikili kei ira era sa lotu ;
49005004	me kakua talega na ka vakasisila , se na veivosaki lialia , se na veiwali , a ka oqori sa sega ni kilikili : me ia ga na vakavinavinaka .
49005005	Ni dou sa kila na ka oqo , ena sega sara na nonai votavota e na matanitu nei Karisito kei na Kalou , e dua na daudara , se dua sa velavela , se dua na daukocokoco , ni sa dauqarava na kalou lasu ko koya oqo .
49005006	Me kakua ni vakacalai kemudou e dua e na vosa walega : ni sa veika oqo sa yaco kina na cudru ni Kalou kivei ira sa dautalaidredre .
49005007	O koya mo dou qai kakua ni malele vata kei ira .
49005008	Ni dou a butobuto eliu , ia dou sa qai rarama e na Turaga ; mo dou ia tiko nai valavala ni gone ni rarama :
49005009	( ni sa vua ni rarama nai valavala vinaka kecega kei nai valavala dodonu kei na ka dina : )
49005010	ni dou vakatovolea na ka sa vinaka vua na Turaga .
49005011	Ia dou kakua ni malele vata kei ira sa dauia nai valavala butobuto sa sega ni yaga , ka dou vunauca ga .
49005012	Ni sa ka e veivakamaduataki me vosataki na veika era sa daukitaka vuni .
49005013	Ia na ka kecega oqori ni sa vunauci sa vakavotui e na rarama ; ni sa rarama na ka kecega sa vakavotui .
49005014	O koya oqo sa kaya kina ko koya , O iko sa moce mo yadra mai , ka tu cake mai na mate , ena qai vakararamataki iko na Karisito .
49005015	O koya mo dou qai raici kemudou vinaka , mo dou i valavala vakayalomatua , mo dou kakua ni vakataki ira na lialia , mo dou vakataki ira ga na vuku ,
49005016	mo dou volia me nomudou na gauna , ni sa ca na veisiga oqo .
49005017	O koya mo dou qai kakua ni sesewa , mo dou kila ga na loma ni Turaga .
49005018	Ia dou kakua ni mateni e na waini , ni sa ia kina na ka vakasisila ; dou vakasinaiti ga e na Yalo Tabu ;
49005019	ka dou veivosaki vakai kemudou e na same kei na sere kei na meke vakayalo , ka dou seretaka na sere e laga vinaka e na yalomudou vua na Turaga :
49005020	ka dou vakavinavinaka tiko e na vuku ni ka kecega vua na Kalou kei na Tamada e na yaca ni noda Turaga ko Jisu Karisito ;
49005021	ka dou dui veivakamalumalumutaki kemudou vakai kemudou e na rere vei Karisito .
49005022	Oi kemudou na yalewa vakawati , mo dou dui vakamalumalumutaki kemudou vua na watimudou , me vaka vei koya na Turaga .
49005023	Ni sa ulu ni watina na tagane , me vaka sa ulu ni soqosoqo lewe ni lotu na Karisito , ia nai Vakabula talega ni yago ko koya .
49005024	Ia me vaka sa malumalumu nai soqosoqo lewe ni lotu vei Karisito , me ra vaka talega kina na yalewa vei ira na watidra e na ka kecega .
49005025	Oi kemudou na tagane vakawati , lomani ira na watimudou , me vaka sa lomana nai soqosoqo lewe ni lotu na Karisito , a sa soli koya e na vukuna ;
49005026	me vakasavasavataka ka derea ni sa vuya e na wai kei na vosa ,
49005027	me vakarairaitaka kina vei koya mei soqosoqo lewe ni lotu e serau sara , me kakua ni tauvi-duka , se sasalukiluki , se dua na ka e vakakina ; me savasava ka sega na tikina e ca .
49005028	E kilikili kei ira na tagane me ra lomani ira vakakina na watidra , me vaka na yagodra dina . O koya sa lomana na watina sa lomani koya vakai koya .
49005029	Ni sa sega e dua sa cata na yagona dina ; ia sa vakania ka maroroya , me vaka sa ia talega ko Karisito ki nai soqosoqo lewe ni lotu :
49005030	ni da sa tiki ni yagona .
49005031	Na ka oqo ena biuta kina na tagane na tamana kei na tinana , a rau na dua vata kei na watina , a rau na lewe dua bauga .
49005032	Sa ka levu na ka vuni oqo : ia kau sa vosataki Karisito kei nai soqosoqo lewe ni lotu .
49005033	Ia mo dou dui lomana yadua na watina me vakataki koya ; ia na yalewa , me vakarokorokotaka na watina .
49006001	Oi kemudou na gone , dou talairawarawa vei ira na nomudou qase e na ka sa vinaka vua na Turaga : ni sa dodonu oqo .
49006002	Mo vakarokoroko vei rau na tamamu kei na tinamu ; ( oqo na vunau taumada sa dua kina na vosa ni yalayala ) ;
49006003	mo vinaka kina , mo bula vakadede talega e vuravura .
49006004	Oi kemudou talega na qase , dou kakua ni vakacudrui ira na nomudou gone : ia dou vakavulici ira e na vunau kei nai vakavuvuli ni Turaga .
49006005	Oi kemudou na tamata , dou talairawarawa vei ira na nomudou turaga vakayago , e na rere kei na sautaninini , ni sa dina na yalomudou , me vaka vei Karisito ;
49006006	mo dou kakua ni makutu e matadra ga na turaga , mo dou vinakati kina vakatamata ; ia me vaka dou sa tamata nei Karisito , mo dou cakava na loma ni Kalou mai na vu ni yalomudou ;
49006007	ni sa vinakata tiko na lomamudou , ka me vaka vei koya na Turaga , ka segai vei ira na tamata , dou sa makutu kina ;
49006008	ni dou sa kila na ka vinaka kecega ena cakava na tamata yadua , se bobula sei taukei , ena saumi vakakina mai vua na Turaga .
49006009	Oi kemudou talega , na turaga , dou kitaka vakakina vei ira , ka kakua ni vosa vakacudrucudruya : ni dou sa kila sa tiko mai lomalagi na nomudou Turaga , o koya sa nodra talega ; a sa sega ni vinakata e dua vakailoa ko koya .
49006010	Meu tinia , oi kemudou na wekaqu , mo dou kaukauwa tiko e na Turaga , kei na kena levu ni nona kaukauwa .
49006011	Dou vakaiyaragi e nai yaragi kecega ni Kalou mo dou tu dei rawa ka vorata nai lawaki ni tevoro .
49006012	Ni da sa sega ni veivala walega kei ira na tamata , eda veivala talega kei ira era sa liu , kei ira era sa kaukauwa , kei ira era sa veitaliataka na butobuto kei vuravura oqo , kei ira na veivavakoso yalo ca e na veiyasana vakalomalagi .
49006013	O koya mo dou vakaiyaragi e nai yaragi kecega ni Kalou , mo dou vorata rawa kina e na siga ca , ia ni dou sa kitaka kece mo dou tu dei .
49006014	O koya mo dou qai tu dei ni sa vauci tu na tolomudou e na lomadina , ka sa tu e na lomaseremudou nai sasabai ni valavala dodonu ;
49006015	ka sa vakaivava na yavamudou e na cakacaka ni tukutuku-vinaka ni veivinakati ;
49006016	ia me kenai kuri , mo dou kauta na vakabauta mei sasabai dou na bokoca rawa kina na gasau vidi kecega ni tevoro ,
49006017	ka kauta na bula mei vakaruru ni ulu , kei nai seleiwau ni Yalo Tabu , oqori na vosa ni Kalou :
49006018	dou masu tikoga e na masumasu kecega kei na daukerekere e na Yalo Tabu , ka yadrava tiko kina e na gumatua kece kei na daukerekere e na vukudra kecega na tamata lotu ;
49006019	e na vukuqu talega me soli vei au meu vosa rawa , ka vakadoudou niu tukuna na ka vuni ni tukutuku-vinaka ,
49006020	o koya , kau sa talai meu vunautaka , oi au sa vesu tu ; meu vosataka vakadoudou , me vaka sa kilikili kei au meu vosa .
49006021	Ia mo dou kila talega na noqu tiko , kei na noqu i valavala , ena tukuna na ka kecega vei kemudou ko Tikiko , na wekaqu daulomani kei nai talatala yalodina ni Turaga ;
49006022	o koya kau sa tala vei kemudou e na vuku ni ka oqo , mo dou kila kina na neitou tiko , me vakaceguya talega na yalomudou ko koya .
49006023	Me nodra na veiwekani na vakacegu , kei na loloma , kei na vakabauta , mai vua na Kalou ko Tamada kei na Turaga ko Jisu Karisito .
49006024	Me tu na loloma vei ira kecega era sa lomana na noda Turaga ko Jisu Karisito e na lomadina . Emeni .
50001001	Oi keirau ko Paula kei Timoci , nai talatala i Jisu Karisito , vei ira kecega era sa lotu mai Filipai , era sa tu vata kei Karisito Jisu . Kei ira nai talatala qase , kei ira na tuirara :
50001002	Me nomudou na loloma , kei na vakacegu , mai vua na Kalou ko Tamada , kei na Turaga ko Jisu Karisito .
50001003	Au sa vakavinavinaka vua na noqu Kalou e na gauna kecega kau sa nanumi kemudou kina ,
50001004	e na veisiga kecega , e na noqu masu kecega , au sa masulaki kemudou e na marau ,
50001005	ni dou sa lomavata tu e nai tukutuku-vinaka mai nai vakatekivu ka yacova na siga edaidai ;
50001006	ia na ka oqo kau sa vakadinata sara , o koya sa vakatekivuna na cakacaka vinaka e na lomamudou , ena kitaka tiko me yaco mada na siga i Jisu Karisito :
50001007	ia sa dodonu meu nanumi kemudou kecega vakaoqo , ni dou sa tiko e na lomaqu ; ni dou sa rawata vata kei au na loloma koi kemudou kecega , niu sa vesu tu , ka totaka ka vakadinadinataka nai tukutuku-vinaka .
50001008	Ni sa kila na Kalou , niu sa lomani kemudou kecega vakalevu sara e na yalololoma i Jisu Karisito .
50001009	Ia na ka oqo kau sa kerea , me tubu cake vakalevu sara na nomudou loloma e na vuku kei na lewa vinaka kecega ;
50001010	mo dou vinakata kina na veika sa vinaka sara , mo dou yalodina ka sega ni cala me yaco mada na siga i Karisito ;
50001011	ni dou sa sinai e na vua ni yalododonu , sa tubu e na vuku i Jisu Karisito , me vakarokorokotaki ka vakavinavinakataki na Kalou .
50001012	Ia kau sa vinakata , mo dou kila , na veiwekani , ni sa tubu cake nai tukutuku-vinaka e na vuku ni ka sa yaco vei au ;
50001013	a sa vakaraitaki kina na noqu vesuki e na vuku i Karisito vei ira kecega na sotia e na vale ni tui , vei ira kece talega na kena vo ;
50001014	a ra sa lewe vuqa na veiwekani era sa tu vata kei na Turaga , era sa gumatua mai niu sa vesuki tu , a ra sa doudou cake kina me ra tukuna na Vosa ni Kalou ka sega ni rere .
50001015	E dina ga sa so era sa vunautaki Karisito ni ra sa dauvuvu ka dauveileti , eso talega ni ra sa lomavinaka ;
50001016	sa vunautaki Karisito ko ira eso ni ra sa dauveileti , ka segai e na lomadina , era nakita ga me vakaikuritaka na noqu vesu e na ka rarawa eso ;
50001017	eso tale e na loloma , ni ra sa kila kau sa lesi meu totaka nai tukutuku-vinaka .
50001018	Ia ka vakaevei ? sa takiveivinaka , se ra vakailasu , se ra dina , sa vunautaki na Karisito : ia na ka oqo kau sa rekitaka , io , kau na rekitaka tikoga .
50001019	Niu sa kila ni na yaco na ka oqo me ka meu bula kina , e na vuku ni nomudou masu , kei nai solisoli ni Yalo i Jisu Karisito ,
50001020	me vaka na ka kau sa dauwaraka ka vakanuinuitaka meu kakua ni madua e na dua na ka , meu doudou sara ga , me vaka eliu , me vakakina edaidai me vakalevulevui na Karisito e na vuku ni yagoqu , se sa bula , se sa mate .
50001021	Ni sai koya na Karisito kau sa bula kina ; ia sa ka vinaka kevaka kau sa mate .
50001022	Ia kevaka sa vakavuana tiko na noqu cakacaka niu sa bula vakayago oqo , au sa qai sega ni kila na ka meu digitaka .
50001023	Niu sa lomalomarua e na ka e rua , niu sa gadreva meu lako yani , ka tiko vata kei Karisito ; o koya sa vinaka cake sara :
50001024	ia sa yaga cake vei kemudou meu tiko ga vakayago .
50001025	Ia niu sa vakadinata oqo , au sa kila niu na tiko ga , io , ka tiko vata kei kemudou kecega , mo dou tubu cake kina e na marau ni vakabauta ;
50001026	me levu cake e na vukuqu na nomudou rekitaki Jisu Karisito , e na noqu tiko vata tale kei kemudou .
50001027	Mo dou ia ga nai valavala sa kilikili kei nai tukutuku-vinaka kei Karisito : meu rogoci kemudou kina , seu lako yani ka raici kemudou , seu tiko tani , ni dou sa tu dei e na yalovata , ka gumatua sara e na lomavata me tubu na vakabauta ni tukutuku-vinaka ;
50001028	me kakua ni vakarerei kemudou ko ira na nomudou meca e na dua na ka ; oqori nai vakatakilakila vei ira ni ra na rusa , ia vei kemudou ni dou na bula , ia oqo mai vua na Kalou .
50001029	Ni sa soli vei kemudou e na vuku i Karisito , e segai walega mo dou vakabauti koya , mo dou vosota talega na ca e na vukuna ;
50001030	ni sa nomudou na veivala dou sa raica eliu vei au , ka dou sa rogoca sa yaco vei au edaidai .
50002001	Ia kevaka sa tu na veivakacegui e na vuku i Karisito , se tu na veivakalecataki ni loloma , se tu na veilomani ni Yalo Tabu , se tu na yalololoma kei na yalovinaka ,
50002002	mo dou vakayacora sara na noqu marau , mo dou lomavata kina , mo dou tautauvata e na loloma , mo dou lomavata , mo dou yalovata .
50002003	Me kakua ni caka e dua na ka e na veileti se na veidokadokai walega ; mo dou yalomalumalumu ka dui vakasama ni sa uasivi cake vua ko koya kadua .
50002004	Mo dou kakua ni nanuma na nomudou ka ga koi kemudou yadua , ia mo dou dui nanuma talega na nodra ka na tamata tani .
50002005	Me tiko e na lomamudou na yalo oqo ka tiko talega vei Karisito Jisu :
50002006	o koya , ni sai tovo vata kei na Kalou , sa sega ni vakasama ni sa butako ni sa vakatauvatani kei na Kalou :
50002007	a sa vakadravudravuataki koya , ka kauta vua nai tovo ni tamata dauveiqaravi , a sa caka me tautauvata kei na tamata :
50002008	ia ni sa kune ni sai tovo vata kei na tamata , sa vakamalumalumutaki koya , a sa talairawarawa me mate , io me mate e na kauveilatai .
50002009	O koya oqo sa vakalevulevui koya cake kina na Kalou , a sa solia vua e dua na yaca sa uasivi cake e na yaca kecega :
50002010	me tekiduru kina e na yaca i Jisu na duru vakaaduaga , mai lomalagi , kei vuravura , kei na ruku i vuravura ;
50002011	me vakatusa talega na yame kecega ni sa Turaga ko Jisu Karisito , me vakarokorokotaki kina na Kalou na Tamada .
50002012	Ia koi kemudou , kau sa daulomana , me vaka na nomudou talairawarawa e na veigauna sa oti , dou sa sega ni ia walega niu sa tiko vei kemudou , dou sa uasivi cake kina niu sa takali , dou kitaka vakakina na cakacaka dou sa bula sara kina e na rere kei na sautaninini .
50002013	Ni sai koya na Kalou sa cakacaka e na lomamudou me vaka na nona lewa vinaka , mo dou nakita ka kitaka talega .
50002014	Me kakua sara na dau didi kei na veileti e na nomudou cakacaka kecega :
50002015	mo dou kakua ni vunauci rawa , ka tawa cala mo dou luve ni Kalou ka sega ni beitaki me ca , e na kedra maliwa nai tabatamata takelo ka lomavakatani , mo dou sa cila e na kedra maliwa me vaka na veicina e vuravura ;
50002016	ni dou sa taura tiko na vosa ni bula ; meu reki kina e na siga i Karisito , niu sa sega ni cici walega , seu daucakacaka walega .
50002017	Ia kevaka kau sa sovaraki yani e na nomudou vakabauta niu sa cabori mei madrali , au sa reki kina , ka marau vata kei kemudou kecega .
50002018	E na vuku ni ka oqo mo dou reki talega koi kemudou , ka marau vata kei au .
50002019	Ia kau sa vakanuinui vua na Turaga ko Jisu ni sa voleka na noqu talai Timoci vei kemudou , meu vakacegui talega , niu sa kila na nomudou tiko .
50002020	Ni sa sega e dua sa tiko vei au sa yalovata kaya , me daunanuma na nomudou ka e na lomana dina .
50002021	Ni ra sa vakasaqara na nodra ka ko ira kecega , ka segai na ka nei Jisu Karisito .
50002022	Ia dou sa kilai koya ni sa vakatovolei , ni sa vaka na gone vei tamana , sa daucakacaka vata kei au e nai tukutuku-vinaka .
50002023	O koya kau sa nakita kina me malua vakalailai kau na qai talai koya yani , meu kila mada se sa na vakaevei koi au .
50002024	Ia kau sa vakararavi vua na Turaga niu sa voleka talega koi au meu lako yani .
50002025	Ia kau sa vakasama ni sa dodonu meu talai Epafirotaito mada vei kemudou , na taciqu , kei na qau i caba e na cakacaka , kei na noqu i tokani e nai valu oqo , kei na nomudou i talatala , kei koya sa vukei au e na noqu dravudravua .
50002026	Ni sa gu yani vei kemudou kecega , a sa rarawa na yalona , ni dou a rogoca sa tauvi-mate ko koya .
50002027	E dina ga sa tauvi-mate ka sa voleka ni ciba : ia ka sa yalovinaka vei koya na Kalou ; a sa sega walega vei koya , vei au talega , de vakaikuritaki na noqu rarawa e na dua tale na ka rarawa .
50002028	O koya oqo kau sa gumatua cake kina meu talai koya , mo dou reki kina , ni dou sa raica tale , ka me lailai sobu kina na noqu rarawa .
50002029	O koya mo dou qai vakacegui koya e na Turaga , e na reki levu sara ; ka mo dou dokai ira era sa vakakina :
50002030	ni sa voleka ni mate ko koya e na vuku ni cakacaka i Karisito , a sa sega ni taleitaka na nona bula , me vakaikuritaka na nomudou cakacaka vei au sa vo tu .
50003001	Meu tinia oi kemudou na wekaqu , mo dou reki e na Turaga . Meu vola vei kemudou na veika kau a vola eliu sa sega dina ni ka rarawa vei au , ia na ka dou sa tu vinaka kina .
50003002	Dou qarauni kemudou vinaka mai na koli , dou qarauni kemudou maivei ira era sa daucaka ca , dou qarauni kemudou maivei ira na cili .
50003003	Sai keda ga na veicili koi keda sa masu vakayalo vua na Kalou , ka rekitaki Karisito Jisu , ka sega ni vakararavi ki na yago .
50003004	Ia koi au , e dina sa noqu na ka vakayago meu vakararavi kina . Kevaka sa dua tani sa nanuma sa tu vua e dua na ka vakayago me vakararavi kina , au sa uasivi cake kina ;
50003005	au a cilivi e nai kawalu ni siga , au a sucu me luve i Isireli , mai na yavusa i Penijamini , oi au na Iperiu maivei rau na Iperiu ; e na ka ni vunau au a Farisi ;
50003006	e na ka ni lomakatakata au a vakacacana nai soqosoqo lewe ni lotu ; e na veivakadonui sa yaco mai na vunau , au a sega ni cala .
50003007	Ia na veika kau a taleitaka au sa vaka me yali vakadua vei au me noqu kina na Karisito .
50003008	Io , e dina ga , niu sa qai vakayalitaka vakadua vei au na ka kecega ni sa uasivi cake kina na veikilai kei Karisito Jisu na noqu Turaga ; o koya kau sa vosota kina me yali vei au na ka kecega , ia kau sa vakasama ni sa de-ni-manumanu walega , meu rawai Karisito kina me noqu ,
50003009	me keirau kune vata kaya , me kakua ni tu vei au na vakadonui , sa rawa mai na vunau , ko ya ga sa rawa e na vakabauti Karisito , na vakadonui sa mai vua na Kalou e na vuku ni vakabauta :
50003010	meu kilai koya , kei na kaukauwa ni nona tu cake tale mai na mate , ka me keirau veitokani vata kaya e na ka rarawa , meu vakatauvatani kaya e na nona mate ;
50003011	deu yacova beka na tu cake tale mai na mate .
50003012	Au sa sega ni vaka kau sa rawata kece , seu yaco sara yani : ia kau sa muria tikoga , meu taura dina na ka ka tauri au kina ko Jisu Karisito .
50003013	Oi kemudou na veiwekani , au sa sega ni vakasami au niu sa taura oti ; ia sa dua bauga na ka kau sa kitaka , au sa guilecava na ka sa sivi , kau sa kakavaki meu tadolova na ka ki liu ,
50003014	kau sa ciciva na cere , meu tauca na cere sa kacivi au kina maicake na Kalou e na vuku i Karisito Jisu .
50003015	O koya me da qai lomavata e na ka oqo , oi keda kecega sa matua e na lotu ; ia kevaka sa dua na ka dou sa sega ni lomavata kina , ena vakaraitaka talega vei kemudou na Kalou na ka ko ya .
50003016	Ia , na ka eda sa yacova sara ga , me da muria tiko nai vakarau ko ya .
50003017	Oi kemudou na veiwekani , dou muri au vata ga , ka vakaraici ira era sai valavala vakakina , ni keitou sai vakarau vei kemudou .
50003018	Ni ra sa lewe vuqa kau sa tukuna wasoma vei kemudou , ia kau sa qai tukuna talega niu sa tagi tiko , ni ra sa meca ni kauveilatai i Karisito e na nodra i valavala :
50003019	ia sa kedrai tinitini na rusa , a nodra kalou na ketedra , era sa vakalevulevui e na nodra ka e veivakamaduataki , a ra sa daunanuma na veika ni vuravura .
50003020	Ia eda sa lewe ni koro mai lomalagi koi keda ; eda sa waraka maikina nai Vakabula , na Turaga ko Jisu Karisito :
50003021	o koya ena vakamataliataka na yagoda sa malumalumu , me vakatauvatani kei na yagona sa vakaiukuukutaki , me vaka na kaukauwa sa vakamalumalumutaka rawa kina na ka kecega ko koya .
50004001	O KOYA mo dou qai tu dei vua na Turaga , oi kemudou na wekaqu kau sa daulomana , ka gu kina na yaloqu , au sa reki kina , kau sa lagilagi kina , oi kemudou kau sa daulomana .
50004002	Au sa masuti Uotia , au sa masuti Sainitiki talega , me rau lomavata e na Turaga .
50004003	Au sa masuti iko talega , nai tokani dina , mo vukei rau na yalewa oqo oi rau ka daucakacaka vata kei au e nai tukutuku-vinaka , kei Kelemedi talega , kei ira tale na noqu i tokani , sa tu na yacadra e nai vola ni bula .
50004004	Dou reki tikoga vua na Turaga : au sa kaya tale , Dou reki .
50004005	Me kilai na nomudou yalomalumalumu vei ira na tamata kecega . Sa voleka na Turaga .
50004006	Dou kakua sara ni lomaocaoca ; ia e na ka kecega me vakatakilai vua na Kalou na nomudou kerekere e na masu kei na dau cikecike kei na vakavinavinaka .
50004007	Ia na vakacegu ni Kalou , sa uasivia na ka kecega e kilai rawa , ena vakataudeitaka na yalomudou kei na lomamudou e na vuku i Karisito Jisu .
50004008	Meu tinia , na veiwekani , a ka kecega sa dina , na ka kecega e vakaturaga , na ka kecega e dodonu , na ka kecega e savasava , na ka kecega e daulomani , na ka kecega e rogorogo vinaka ; ia kevaka sa dua na ka e vinaka , se na ka e daudokai , dou nanuma na veika oqo .
50004009	A veika dou sa vakatavulici kina , ka vakabauta , ka rogoca , ka raica vei au , dou cakava ; ena qai tiko vata kei kemudou na Kalou ni veivakacegui .
50004010	Ia kau sa reki vakalevu e na Turaga , ni sa qai tubu cake tale edaidai na nomudou daunanumi au ; dou a daunanuma talega eliu , ia ka sa sega ni rawa vei kemudou .
50004011	Au sa sega ni vosa niu sa dravudravua : niu sa vakatavulici , meu vakacegu tiko , e na ka kecega sa yaco vei au .
50004012	Au sa kila na vakadravudravuataki , kau sa kila talega na vakavutuniyautaki : e na veiyasana kei na ka kecega kau sa vakatavulici kina meu mamau , meu viakana talega , ka meu vutuniyau , meu dravudravua talega .
50004013	Au sa rawata na ka kecega e na vuku i Karisito o koya sa vakaukauwataki au .
50004014	Ia dou sa caka vinaka , ni dou sa solia na ka eso niu sa vakararawataki .
50004015	Ia dou sa kila talega , koi kemudou na kai Filipai , ni sa vakatekivu nai tukutuku-vinaka , niu a lako tani e Masitonia , sa sega e dua nai soqosoqo lewe ni lotu sa vukei au ni sa soli ka vei au , koi kemudou duaduaga .
50004016	Ia mai Cesalonaika dou a vukei au mada vakadua , io vakarua e na noqu dravudravua .
50004017	Ia kau sa sega ni gadreva nai solisoli ; ia kau sa gadreva ga na vua me uasivi cake e na vukumudou .
50004018	Ia sa tu vei au na ka kecega , ia kau sa vutuniyau : au sa mamau , niu sa rawata maivei Epafirotaito na veika maivei kemudou , a ka boi vinaka , ai madrali sa vinakati , sa vinaka sara vua na Kalou .
50004019	Ia na noqu Kalou ena solia me rauta kecega na nomudou dravudravua , me vaka na nonai yau levu , e na vuku i Karisito Jisu .
50004020	Me ia na vakarokoroko vua na Kalou na Tamada , ka tawa mudu . Emeni .
50004021	Au sa loloma yani vei ira kecega era sa lotu , era sa tu vata kei Karisito Jisu . Era sa loloma yani vei kemudou ko ira na veiwekani era sa tiko vata kei au .
50004022	Sa loloma yani vei kemudou ko ira kecega era sa lotu , ka sa vakalevu ko ira na lewe-ni-vale i Sisa .
50004023	Me nomudou kecega na loloma ni noda Turaga ko Jisu Karisito . Emeni .
51001001	Koi au ko Paula , nai apositolo i Jisu Karisito e na lewa ni Kalou , ko Timoci talega na taciqu ,
51001002	vei ira era sa lotu ka veiwekani dina , era sa tu vata kei Karisito , era sa tiko mai Kolosa : Me nomudou na loloma , kei na vakacegu , mai vua na Kalou ko Tamada .
51001003	Keirau sa vakavinavinaka vua na Kalou na Tama i Jisu Karisito na noda Turaga , ka masulaki kemudou e na veisiga ,
51001004	ni keirau a rogoca na nomudou vakabauti Karisito Jisu , kei na nomudou loloma vei ira kecega era sa lotu ,
51001005	e na vuku ni ka dou sa vakanuinuitaka , o koya sa maroroi mai lomalagi me nomudou , ia dou a rogoca kina e na vosa dina ni tukutuku-vinaka ,
51001006	sa yaco vei kemudou , me vaka talega ki vuravura taucoko ; a sa vuataka na vuana , ka sa tubu tiko , me vaka talega kina vei kemudou , a sa vakatekivu vata kei na siga dou a rogoca kina , ka kila dina na loloma ni Kalou :
51001007	me vaka dou sa kila maivei Epafira , a neirau i tokani daulomani , ia nai talatala yalodina i Karisito vei kemudou :
51001008	o koya talega sa tukuna vei keirau na nomudou loloma e na Yalo Tabu .
51001009	E na vuku ni ka oqo koi keirau talega , sa vakatekivu vata kei na siga keirau a rogoca kina , keirau sa sega ni mudu kina ni masulaki kemudou , ka masu mo dou vakasinaiti e na nomudou kila na lomana , e na yalomatua kei na vuku vakayalo kecega ;
51001010	mo dou ia nai valavala e kilikili kei ira sa nona na Turaga , me vinakata kecega ko koya , mo dou vakavuana tiko e na cakacaka vinaka kecega , me tubu cake talega na nomudou kila na Kalou ;
51001011	mo dou kaukauwa mai e na kaukauwa kecega , me vaka na nona kaukauwa vakaidina , me tubu na vosota kecega kei na vosota vakadede e na marau ;
51001012	mo dou vakavinavinaka vua na Tamada , o koya sa vakarautaki keda me da rawata na kedrai votavota era sa yalosavasava , e na rarama :
51001013	o koya sa vakabulai keda mai na lewa ni butobuto , a sa kauti keda ki na matanitu nei koya na nona Gone ni toko :
51001014	ko koya eda sa rawata kina na bula e na vuku ni nona dra , ni sa bokoci na nodai valavala ca :
51001015	ko koya na yaloyalo ni Kalou sa sega ni rairai , ka vakatuburi eliu ka qai muri na ka kecega ka caka :
51001016	ni sa cakava na ka kecega ko koya , se ra tu mai lomalagi , se ra tu e vuravura , se ra rairai se ra sega ni rairai , se ra veitikotiko vakaturaga , se ra veimatanitu , se ra turaga sa liu , se ra turaga kaukauwa : sa cakava na ka kecega ko koya , ka me nona talega ;
51001017	a sa bula eliu ko koya sa muri na ka kecega , ka sa vakataudeitaka na ka kecega ko koya .
51001018	O koya na ulu talega ni yago , nai soqosoqo lewe ni lotu : o koya nai vakatekivu , na ulumatua mai na mate ; me uasivi cake kina ko koya e na ka kecega .
51001019	Ni sa vinakati me sinai ko koya e na ka kecega ;
51001020	ka me vakaveivinakatitaki ira kaya na ka kecega e na vukuna , ni sa ia mada na ka ni veivinakati e na nona dra ni sa lauvako ki na kauveilatai ; io , e na vukuna ga , se ra tu e vuravura se ra tu mai lomalagi .
51001021	Oi kemudou talega , dou a kai tani eliu ka meca e na vu ni yalomudou e na cakacaka ca , sa qai vakaveivinakatitaki kemudou ko koya ,
51001022	e na yagona vakalewe ni sa mate , me vakaraitaki kemudou kina ni dou sa yalosavasava ka sega ni beitaki rawa ka sega ni vunauci rawa e matana ;
51001023	kevaka dou sa vakabauta tikoga ka vakataudeitaki ka vakaukauwataki , ka sega ni vukici tani mai nai nuinui ni tukutuku-vinaka dou a rogoca , ka sa vunautaki vei ira na tamata kecega sa tiko e ruku i lomalagi ; ia koi au ko Paula au sa lesi meu kenai talatala .
51001024	Au sa qai marau niu sa vakararawataki e na vukumudou , ka vakayacora e na yagoqu na kena vo ni rarawa e na vuku i Karisito , e na vuku ni yagona , ko ya nai soqosoqo lewe ni lotu :
51001025	au sa lesi kina meu kenai talatala , me vaka nai lesilesi ni Kalou , au sa lesi kina e na vukumudou , meu vakayacora na vosa ni Kalou :
51001026	na ka vuni ka vunitaki maivei ira nai tabatamata e na gauna eliu , ia sa qai vakaraitaki mai vei ira na nona tamata yalosavasava :
51001027	ni sa vinakata na Kalou me vakatakila vei ira na kena vakaidina kei na kena talei ni ka vuni oqo e na kedra maliwa na veimatanitu ; oqori na Karisito e na lomamudou , na vu ni kena nuitaka na kalougata :
51001028	o koya keitou sa vunautaka , ni keitou sa vakasalataka tiko na tamata yadua , ka vakavulica na tamata yadua e na vuku kecega ; me keitou vakaraitaka kina na tamata yadua ni sa vinaka sara e na vuku i Karisito :
51001029	oqo na ka kau sa daucakacaka talega kina , kau sa gumatua talega me vaka na nona cakacaka sa mana e na lomaqu .
51002001	Niu sa vinakata mo dou kila na levu ni noqu lomaocaoca e na vukumudou , e na vukudra talega mai Leotisea , kei na vukudra kecega era a sega ni raici au vakayago ;
51002002	me vakacegui na yalodra , me ra vakaduavatataki e na loloma , me nodra nai yau kecega ni vuku era na kila dina sara kina na ka vuni ni Kalou , io na Karisito :
51002003	o koya sa bini tu vua nai yau kecega ni vuku kei na yalomatua .
51002004	Ia na ka oqo kau sa kaya , de dua e temaki kemudou e na vosa veicavilaki .
51002005	E dina ga kau sa tiko tani vakayago , ia kau sa tiko vakayalo ga vei kemudou , ka reki ka raici kemudou ni dou sa dua vata ka tu dei e na vakabauti Karisito .
51002006	Ia ni dou sa vakabauti Karisito Jisu na Turaga , mo dou ia tiko nai valavala sa vinaka vua :
51002007	dou tauyavutaki ka tara cake vua , ka vakataudeitaki e na nomudou vakabauta , me vaka dou sa vakatavulici , mo dou uasivi cake kina ka vakavinavinaka .
51002008	Dou raica vinaka de dua sa vakacacani kemudou e na vuku vakavuravura sa sega ni yaga ka lasu talega , e vaka nai tukuni vakatamata , e vaka nai vakavuvuli vakavuravura , ka sa sega ni vaka nai vakavuvuli i Karisito .
51002009	Ni sa tiko e na yagona na ka kecega sa sinai kina na Kalou .
51002010	Ia dou sa vutu ni ka kecega vei koya ; a sa liutaki ira kecega era sa liu kei ira sa kaukauwa ko koya :
51002011	ia dou sa cilivi talega vua e na veicili sa sega ni caka e na liga , ni dou sa luvata nai valavala ca ni yago e na veicili sa caka e na vuku i Karisito ,
51002012	ni dou a bulu vata kaya e na papitaiso : o koya talega dou sa tu cake tale kaya ni dou sa vakabauta na kaukauwa ni Kalou , o koya sa vakaturi koya cake tale mai na mate .
51002013	Ia koi kemudou , ni dou a mate tu e nai valavala ca , e na vuku talega ni yagomudou sa sega ni cili , sa qai vakabulai kemudou vata kaya ko koya , ni sa sega ni cudruvi keda e na vuku ni nodai valavala ca ;
51002014	ni sa qusia nai vola liga ni veivakaro sa beitaki keda , sa noda meca tiko , ka sa kauta tani sara , ni sa vakota ki na kauveilatai ;
51002015	ia ni sa vakacacani ira sa liu kei ira sa kaukauwa , sa vakasesevotuni ira , ni sa rawai ira sara e na ka oqo .
51002016	O koya oqo me kakua ni lewai kemudou kina e dua e na vuku ni kakana , se na ka-ni-gunu , se na siga ni so levu , se na vula vou , se na siga tabu :
51002017	oqori ga nai vakatakarakara ni veika me yaco mai emuri ; ia sa nei Karisito na yago .
51002018	Me kakua ni tarovi kemudou e dua mai na kemudoui sau , ni sa viavia yalomalumalumu ka daumasu vei ira na agilose , ni sa doudou e na veika sa raica ko koya , a sa dokai koya e na vuku ni yalona sa vakalewe ,
51002019	a sa sega ni taura matua na Uluda , o koya sa dautokoni kina na yago taucoko , a sa veikabiti vata , e na vuku ni veisema kei na veiwa , a sa tubu e na tubu ni Kalou .
51002020	Ia kevaka dou sa mate vata kei Karisito mai nai vakavuvuli vakavuravura , a cava dou sa muria kina na veivakaro me vaka dou sa bula vakavuravura tiko ,
51002021	Kakua ni tara ; kakua ni tovolea ; kakua ni qumia ; -
51002022	oqori kecega ena oti , ni sa tauri tiko ; ni ra sa vaka na vunau kei nai vakavuvuli ni tamata ?
51002023	Ia e dina ga sa rairai me vuku na veika oqo , e na viaviamasu kei na yalomalumalumu , kei na vakararawataka na yago ; ka sega ni yaga , sa vakamamautaki ga kina na yago .
51003001	Ia kevaka dou sa vakaturi cake vata kei Karisito , mo dou vakasaqara na veika maicake , sa tiko kina na Karisito e na liga i matau ni Kalou .
51003002	Dou daunanuma na veika maicake , kakua ga na veika e vuravura .
51003003	Ni dou sa mate ga , ia na nomudou bula sa vuni vata kei Karisito e na Kalou .
51003004	Ni na rairai mai na Karisito , sa noda vu-ni-bula , dou na qai rairai vata kaya e nai ukuuku .
51003005	O koya mo dou qai vakamatea na veitikimudou vakavuravura , a dauyalewa , nai valavala tawa-savasava , na garogaro ca , na dodomo ca , kei na kocokoco , o koya na dauqarava na kalou lasu :
51003006	ni sa veika oqo sa yaco kina na cudru ni Kalou vei ira era sa dautalaidredre :
51003007	ia koi kemudou talega , dou a ia eliu nai valavala vakakina , ni dou a bula lako vakakina .
51003008	Ia oqo , mo dou luvata na ka kecega oqo , a daucudru , na daulesa , na lomaca , na vosa ca , na vosa dukadukali mai na gusumudou .
51003009	Kakua ni dauveilasuyaki , ni dou sa luvata tu na tamata makawa kei na nonai valavala ;
51003010	ka dou sa vakasuluma oqori sa vou , o koya sa vakavoui tiko e na vuku me vaka na yaloyalona ka buli koya :
51003011	sa sega kina ni nanumi se kai Jutia se kai tani , se cili se sega ni cili , na tawa vuku , na kai lekutu , na bobula , nai taukei : ia sa uasivi sara e na ka kecega na Karisito .
51003012	O koya mo dou qai vakaisulu me vaka dou sa nona digitaki na Kalou , oi kemudou sa yalosavasava ka daulomani , e na yalo dauloloma , e na yalovinaka , e na yalomalumalumu , e na yalomalua , e na dauvosota vakadede :
51003013	dou veivosoti vakai kemudou , ka kakua ni veicudruvi , kevaka sa dua na ka sa rarawa kina e dua : me vaka sa sega ni cudruvi kemudou na Karisito , mo dou vaka talega kina .
51003014	Ia me liu e na ka kecega oqo na dauloloma , o koya sai vau vinaka sara .
51003015	Ia me lewa sara e na lomamudou na vakacegu i Karisito , ni dou sa kacivi ki na ka oqo , ni dou sa yago e dua bauga : ia mo dou ia tiko na vakavinavinaka .
51003016	Me tiko vakalevu e na lomamudou na vosa i Karisito e na vuku kecega ; dou veivakatavulici ka veivunauci vakai kemudou e na same kei na sere kei na meke vakayalo , dou sere tiko vua na Kalou ni sa tiko e na yalomudou na loloma .
51003017	Ia na ka kecega dou sa kitaka , se dou vosa se dou cakacaka , me ia kece e na yaca ni Turaga ko Jisu , ko koya dou sa ia tiko kina na vakavinavinaka vua na Kalou na Tamada .
51003018	Oi kemudou na yalewa vakawati , mo dou talairawarawa vei ira na watimudou , me vaka sa dodonu vua na Turaga .
51003019	Oi kemudou na tagane vakawati , mo dou lomani ira na watimudou , ka kakua ni yaloca vei ira .
51003020	Oi kemudou na gone , mo dou talairawarawa vei ira na nomudou qase e na ka kecega : ni sa vinaka sara oqo vua na Turaga .
51003021	Oi kemudou na qase , mo dou kakua ni vakacudrui ira na luvemudou , de ra datuvu kina .
51003022	Oi kemudou na tamata , mo dou talairawarawa vei ira na nomudou turaga vakayago e na ka kecega ; kakua ni ia walega e na matanavotu , me vinakati kemudou kina ko ira na tamata ; dou ia ga e na loma dina , ni dou sa rerevaka na Kalou :
51003023	ia na ka kecega dou sa cakava , kitaka mai na vu ni yalomudou me vaka vua na Turaga , me kakua ni vaka vei ira walega na tamata ;
51003024	ni dou sa kila dou na rawata mai vua na Turaga nai votavota me kenai sau : dou sa qarava na Turaga ko Karisito .
51003025	Ia ko koya sa caka ca ena rawata na kenai sau ni ca sa cakava ; ka sa sega ni vinakati vakailoa e dua na tamata .
51004001	Oi kemudou na turaga , dou solia vei ira na tamata na ka e dodonu ka tautauvata ; ni dou sa kila sa dua talega na nomudou Turaga mai lomalagi .
51004002	Mo dou daumasu tikoga , ka cikevaka tiko ka vakavinavinaka ;
51004003	ka masulaki keitou talega , me dolava vei keitou na Kalou na katuba ni vosa , me keitou tukuna na ka vuni kei Karisito , o koya kau sa vesu tu kina :
51004004	meu vakaraitaka oqo , me vaka sa kilikili kei au meu tukuna .
51004005	Dou ia tiko nai valavala vuku vei ira e taudaku , ka volia me nomudou na gauna .
51004006	Me ia tikoga na nomudou vosa e na yalovinaka , ka vakatuituinataki e na masima , mo dou kila kina se cava sa dodonu mo dou kaya tale vei ira na tamata yadua .
51004007	Ena tukuna vei kemudou na ka kecega sa yacovi au ko Tikiko , a wekaqu kau sa lomana , kei nai talatala yalodina , kei na noqu i tokani e na Turaga :
51004008	ia kau sa talai koya vei kemudou e na vuku ni ka oqo , mo dou kila na neitou tiko , ka me vakaceguya na yalomudou ko koya ;
51004009	oi rau kei Onesimo , na wekaqu sa yalodina kau sa lomana , o koya sa dua vei kemudou . Erau na vakatakila vei kemudou na ka kecega sa caka eke .
51004010	Sa loloma yani vei kemudou ko Arisitako keirau sa vesuki vata kaya , kei Marika na luve ni gane i Panapasa , ( o koya dou sa vakaroti oti kina : kevaka sa lako vei kemudou , dou vakacegui koya ; )
51004011	kei Jisu , a yacana talega ko Jusito , eratou sa cili . O iratou ga oqo eratou sa daucakacaka vata kei au e na ka ni matanitu ni Kalou , a ratou sa dauvakacegui au .
51004012	Sa loloma yani vei kemudou ko Epafira , sa dua vei kemudou , ai talatala i Karisito Jisu , sa daugumatua tikoga ni sa masulaki kemudou , mo dou tu dei ka vinaka sara ka vakasinaiti tu e na ka kece sa loma ni Kalou .
51004013	Niu sa vakadinadina vua , ni sa lomakatakata sara e na vukumudou , e na vukudra talega mai Leotisea , kei na vukudra mai Aiarapoli .
51004014	Sa loloma yani vei kemudou ko Luke , na vuniwai lomani , kei Timasa .
51004015	Au sa loloma yani vei ira na veiwekani mai Leotisea , vei Nimifa talega , vei ira talega nai soqosoqo lewe ni lotu mai nona vale .
51004016	Ia ni sa wili oti nai vola oqo vei kemudou , dou lewa me wili talega vei ira nai soqosoqo lewe ni lotu mai Leotisea ; mo dou wilika talega nai vola vei ira ki Leotisea .
51004017	Kaya talega vei Akipo , Mo vakaraica na cakacaka ko sa rawata mai vua na Turaga , mo vakayacora sara .
51004018	Au sa loloma yani ka vola e na ligaqu dina , koi au ko Paula . Dou nanumi au niu sa vesu tiko . Me nomudou na loloma . Emeni .
52001001	Koi keitou ko Paula , kei Silivenuse , kei Timoci , ki na nodra i soqosoqo lewe ni lotu na kai Cesalonaika , o ira sa tu vua na Kalou ko Tamada kei na Turaga ko Jisu Karisito : Me nomudou na loloma , kei na vakacegu , mai vua na Kalou ko Tamada , kei na Turaga ko Jisu Karisito .
52001002	Keitou sa vakavinavinaka tikoga vua na Kalou e na vukumudou kecega ni keitou sa cavuti kemudou e na neitou masu ;
52001003	keitou sa sega ni mudu ni nanuma na nomudou daucakacaka e na vakabauta , kei na nomudou oca e na loloma , kei na nomudou vosota e nai nuinui vua na noda Turaga ko Jisu Karisito , e na mata ni Kalou ko Tamada ;
52001004	ni keitou sa kila na nomudou digitaki , oi kemudou na veiwekani ka daulomani kemudou na Kalou ;
52001005	ni sa sega ni yaco vei kemudou na neitou i tukutuku-vinaka e na vosa walega , e na kaukauwa talega , kei na Yalo Tabu , ka ni sa vakadinadinataki vakalevu ; ni dou sa kila na neitou i valavala e na vukumudou ni keitou a tiko vata kei kemudou .
52001006	Ia dou a dauvakadamurimuri keitou , kei na Turaga , ni dou a vakabauta na vosa e na veivakararawataki levu , kei na reki e na Yalo Tabu ;
52001007	dou a yaco kina mo dou nodra i vakarau kecega era sa vakabauta mai Masitonia kei Akaia .
52001008	Ni sa rogovaki yani maivei kemudou na vosa ni Turaga ki Masitonia kei Akaia , a sa sega ni koya walega , sa yaco yani talega nai rogorogo ni nomudou vakabauta na Kalou ki na veiyasana kecega , a sa sega kina ni yaga me keitou kaya e dua na ka .
52001009	Ni ra sa tukuna ga ko ira e na vuku i keitou nai valavala ni neitou laki tiko vei kemudou , ni dou sa saumaki mai na veimatakau vua na Kalou , mo dou qarava na Kalou bula ka dina ;
52001010	mo dou waraka talega na Luvena mai lomalagi , sa vakatura cake tale ko koya mai na mate , ko Jisu , o koya sa vakabulai keda mai na cudru sa bera mai .
52002001	Ni dou sa kila , na veiwekani , na neitou laki tiko vei kemudou , ni sa sega ni ka walega :
52002002	ia ni keitou a vakararawataki mada eliu , ka vakacacani sara mai Filipai , me vaka dou sa kila , keitou sa qai doudou ga e na vuku ni neitou Kalou me tukuna sara vei kemudou nai tukutuku-vinaka ni Kalou , a sa ka levu na veivorati .
52002003	Ni sa sega sara ni ia na neitou i vakaro e na veivakacalai , se na yalo tawa-savasava , se na veivakaisini :
52002004	ia ni sa vinakati keitou na Kalou me keitou lesi me vunautaka nai tukutuku-vinaka , keitou sa vosa vakakina ; sa sega ga me keitou vinaka vei ira na tamata , vua ga na Kalou , o koya sa lewa na yalo i keitou .
52002005	Ni dou sa kila keitou sa sega sara ni vosa vakaveicavilaki , se ia na kocokoco e nai lawaki rairai vinaka ; sa kila na Kalou e segai :
52002006	keitou sega talega ni qara me ra dokai keitou ko ira na tamata , se koi kemudou , se ko ira na tamata tani , ia sa rawarawa me keitou veivakaocataki , ni keitou sai apositolo i Karisito .
52002007	Ia keitou a yalovinaka e na kemudou maliwa , me vaka na dau meimei ni sa susugi ira na luvena ;
52002008	ia sa vakakina , ni keitou sa yalololoma sara vei kemudou , keitou sa vinakata me solia vei kemudou nai tukutuku-vinaka ni Kalou , ia ka sega ni koya walega , a neitou bula talega , ni keitou sa lomani kemudou vakalevu .
52002009	Ni dou sa nanuma , na veiwekani , na neitou daucakacaka kei na neitou oca ni keitou sa daucakacaka tiko e na bogi kei na siga , me keitou kakua sara kina ni vakabibitaki kemudou , ni keitou sa vunautaka vei kemudou nai tukutuku-vinaka ni Kalou .
52002010	Dou a raica dina , kei na Kalou talega , ni sa savasava ka dodonu ka sega ni cala na neitou i valavala e na kemudou maliwa , oi kemudou sa vakabauta :
52002011	ni dou sa kila keitou sa vakarota vei kemudou ka vakamasuti kemudou ka vakadreti kemudou yadua , me vaka na tamana vei ira na luvena ,
52002012	mo dou ia nai valavala sa kilikili kei ira sa nona na Kalou , o koya sa kacivi kemudou ki na nona matanitu kei na vanua vakaiukuuku .
52002013	E na vuku ni ka oqo keitou sa tawa mudu kina ni vakavinavinaka vua na Kalou , ni dou a vakabauta na vosa ni Kalou dou a rogoca maivei keitou dou sa sega ni vakabauta me vaka e vosa ni tamata , me vaka ga na kena dina , na vosa ni Kalou , oqori sa cakacaka yaco talega vei kemudou sa vakabauta .
52002014	Ni dou a mai vakadamurimuri ira na veisoqosoqo lewe ni lotu ni Kalou mai Jutia era sa tu vata kei Karisito Jisu , oi kemudou na veiwekani : ni dou a vosota na veika ca maivei ira na kai nomudou , me vaka era sa vosota maivei ira na kai Jutia ;
52002015	o ira era a vakamatea na Turaga ko Jisu , kei ira talega na parofita , a ra sa vakacacani keitou ; a ra sa sega ni vinaka vua na Kalou , a ra sa veicati talega kei ira kecega na tamata ;
52002016	a ra sa tarovi keitou ni keitou sa vosa vei ira era sa sega ni lotu me ra bula kina , era sa vakasinaita tikoga kina na nodra i valavala ca : ia sa yaco vei ira na cudruvi me ra sa ca sara .
52002017	IA koi keitou , ni keitou sa kau tani vakayago maivei kemudou , na veiwekani , e na gauna lekaleka ga , ia ka sa segai vakayalo , keitou sa gumatua sara kina ka gadreva vakalevu me raica na matamudou .
52002018	O koya oqo keitou a via lako kina vei kemudou , oi au ko Paula , kau a vakakina vakadua , io vakarua ; ia ka sa tarovi keitou ko Setani .
52002019	Ia ka cava na neitou i nuinui se marau , se neitou i sala ni reki ? sa sega li ni koi kemudou e na mata ni noda Turaga ko Jisu e na nona lako tale mai ?
52002020	Ni sai kemudou na vu ni neitou i ukuuku kei na vu ni neitou reki .
52003001	O koya oqo , ni keitou a sega tiko ni vosota rawa , keirau sa vinakata me keirau biu duaduaga mai Aceni ;
52003002	ia keirau sa talai Timoci , na weka i keirau , kei nai talatala ni Kalou , kei na neirau i tokani e nai tukutuku-vinaka kei Karisito , me vakataudeitaki kemudou , ka vakaroti kemudou e na vuku ni nomudou vakabauta :
52003003	me kakua e dua me vakayavalati e na vuku ni rarawa oqo : ni dou sa kila sai koya eda sa lesi kina .
52003004	Sa dina , ni keitou a tiko kei kemudou , keitou a tukuna mada eliu vei kemudou ni da na vakararawataki : a sa yaco vakakina , ia dou sa kila ga .
52003005	E na vuku ni ka oqo , niu a sega tiko ni vosota rawa , au a qai talatala yani meu kila na nomudou vakabauta , de sa veretaki kemudou beka ko koya na dauvere , a sa yaco kina me ka walega na neitou cakacaka .
52003006	Ia ni sa qai lako maivei kemudou ko Timoci vei keitou , a sa kauta mai nai rogorogo vinaka ni nomudou vakabauta kei na loloma , kei na nomudou nanumi keitou vinaka tikoga , kei na nomudou gadreva vakalevu mo dou raici keitou , me vaka na neitou gadreva talega me raici kemudou :
52003007	o koya oqo keitou sa vakacegui kina e na vukumudou , na veiwekani , e na vuku ni nomudou vakabauta , e na neitou rarawa kecega kei na vuturi :
52003008	ni keitou sa qai bula , kevaka dou sa tu dei tiko vua na Turaga .
52003009	Ia ka vakaevei na levu ni vakavinavinaka me keitou ia tale vua na Kalou e na vukumudou , e na vuku ni reki kecega keitou sa reki kina e na vukumudou e na mata ni noda Kalou :
52003010	ni keitou sa masu vakalevu sara e na bogi kei na siga , me keitou raica na matamudou , me keitou tinia vinaka talega na ka sa sega e na nomudou vakabauta ?
52003011	Ia me tuberi keitou mada vei kemudou na Kalou na Tamada , kei na noda Turaga ko Jisu .
52003012	Ia me vakalevutaki kemudou na Turaga mo dou uasivi cake e na loloma vakai kemudou , ka vei ira kecega na tamata , me vaka na neitou vei kemudou :
52003013	me vakataudeitaka kina ko koya na yalomudou me tawa ca ni sa savasava e na mata ni Kalou na Tamada , ni na lako mai na noda Turaga ko Jisu Karisito kei ira vata kaya na nona yalosavasava kecega .
52004001	Sa vo ga na veiwekani , me keitou vakamasuti kemudou , ka vakarota e na vuku ni Turaga ko Jisu , mo dou uasivi cake vakalevu sara , me vaka dou a vakatavulici maivei keitou e nai valavala sa kilikili kei kemudou mo dou ia tiko , mo dou vinaka vua na Kalou .
52004002	Ni dou sa kila nai vakaro keitou a tukuna vei kemudou e na vuku ni Turaga ko Jisu .
52004003	Ni sa loma ni Kalou oqo , mo dou yalosavasava , mo dou kakua ni dauyalewa :
52004004	ia mo dou dui kila yadua mo dou maroroya na yagomudou me vakasavasavataki ka me dokai ;
52004005	me kakua ni rawai koya na dodomo ca , me vakataki ira na veimatanitu era sa sega ni kila na Kalou :
52004006	me kakua e dua me laki lawaki ca se vakacacana na kai nona e na ka oqo ; ni sa cudrutaka na ka kecega oqo na Turaga , me vaka talega ni keitou a vakasalataki kemudou kina eliu ka dautukuna .
52004007	Ni sa sega ni kacivi keda na Kalou me da dukadukali , me da yalosavasava ga .
52004008	Ia ko koya sa beca , sa sega ni beca na tamata , sa beca na Kalou , o koya ka solia mai vei keda na nona Yalo Tabu .
52004009	Ia e na vuku ni veilomani vakaveitacini , sa sega ni yaga meu vola vei kemudou ; ni dou sa vakatavulici mai vua na Kalou mo dou veilomani tiko .
52004010	Ka sa dina dou sa kitaka vakakina vei ira kece na veiwekani mai Masitonia taucoko : ia keitou sa vakamasuti kemudou , na veiwekani , mo dou uasivi cake vakalevu sara ;
52004011	ka mo dou gumatua sara mo dou tiko malua , ka dauia na nomudou cakacaka , ka daucakacaka e na ligamudou , me vaka keitou a vakarota vei kemudou ;
52004012	mo dou ia tiko nai valavala e kilikili kivei ira e taudaku , ka mo dou kakua ni dravudravua e na dua na ka .
52004013	IA kau sa vinakata , oi kemudou na veiwekani , mo dou kakua ni lecava e na vukudra era sa moce tu , mo dou kakua kina ni yasovaka , me vakataki ira na tani sa sega na nodra i nuinui .
52004014	Ia kevaka eda sa vakadinata ni sa mate ko Jisu ka tu cake tale mai , ena vaka talega kina ko ira era sa moce ni ra tu vata kei Jisu , ena kauti ira tale kei koya na Kalou .
52004015	Ni keitou sa tukuna ga oqo vei kemudou me vaka na vosa ni Turaga , ni da na sega ni liu vei ira era sa moce tu koi keda eda sa bula tiko me yacova na nona lako tale mai na Turaga .
52004016	Ni na lako sobu mai lomalagi ko koya na Turaga e na kaila , kei na domo ni agilose turaga , kei na davui ni Kalou : ena qai tu cake taumada ko ira na mate era sa tu vata kei Karisito :
52004017	emuri koi keda , eda sa bula tikoga , eda na kau cake vata kei ira e na o , me da veitata kei na Turaga e na macawa : ia ena vakakina eda na qai tiko vata kaya na Turaga ka sega ni mudu .
52004018	O koya mo dou qai ia na veivakacegui vakataki kemudou e na vosa oqo .
52005001	Ia sa sega ni yaga meu volavola vei kemudou , na veiwekani , meu tukuna na veigauna kei na veiyabaki .
52005002	Ni dou sa kila dina sara vakataki kemudou ni na lako mai na siga ni Turaga , me vaka na daubutako e na bogi .
52005003	Ni ra kaya tiko , Sa mai vakacegu ka tiko vinaka ; ena qai yaco vakidacala vei ira na rusa , me vaka na yaluma vua na yalewa sa bukete ; a ra na sega ni dro tani rawa .
52005004	Io koi kemudou na veiwekani , dou sa sega ni tiko e na butobuto , me yacovi kemudou kina na siga ko ya me vaka na daubutako .
52005005	Oi kemudou kecega na gone ni rarama , kei na gone ni siga : eda sa sega ni gone ni bogi , se gone ni butobuto .
52005006	O koya oqo me da qai kakua ni moce , me vakataki ira na tani ; me da vakatawa ga ka yalomatua .
52005007	Ia ko ira era daumoce era sa moce e na bogi ; kei ira era daumateni era sa mateni e na bogi .
52005008	Ia koi keda , eda sa gone ni siga , me da yalomatua , me da vauca na vakabauta kei na loloma mei sasabai ni lomasereda : kei na vakanuinuitaka na bula , mei vakaruru ni uluda .
52005009	Ni sa sega ni lesi keda na Kalou me da rusa me da rawata ga na bula e na vuku ni noda Turaga ko Jisu Karisito ;
52005010	o koya ka mate e na vukuda , me da bula vata kaya , se da yadra se da moce .
52005011	O koya oqo mo dou qai ia na veivakacegui vakai kemudou , ka veivakatataki cake vakai kemudou , me vaka dou sa kitaka tiko .
52005012	Ia keitou sa vakamasuti kemudou , na veiwekani , mo dou kilai ira era sa daucakacaka vei kemudou , ka lewai kemudou e na Turaga , ka vakavulici kemudou ;
52005013	ka mo dou vakarokorokotaki ira , ka lomani ira vakalevu sara , e na vuku ni nodra cakacaka . Ka mo dou veivinakati vakai kemudou .
52005014	Ia keitou sa vakarota vei kemudou , na veiwekani : mo dou vunauci ira era sa talaidredre , vakacegui ira era sa yalolailai , vukei ira era sa malumalumu , dauvosoti ira kecega na tamata .
52005015	Raica me kakua e dua sa veisausaumitaka na ca vua e dua ; ka mo dou dui muria tikoga na ka e vinaka vei kemudou yadua , vei ira talega na tamata kecega .
52005016	Dou reki tikoga .
52005017	Dou masu tikoga ka kua ni mudu .
52005018	Dou ia na vakavinavinaka e na vuku ni ka kecega : ni sa loma ni Kalou oqo vei kemudou e na vuku i Karisito Jisu .
52005019	Dou kakua ni bokoca na Yalo Tabu .
52005020	Dou kakua ni beca na vosa ni parofisai .
52005021	Vakatovolea na ka kecega ; taura matua na ka e vinaka .
52005022	Qarauni kemudou mai nai valavala kecega sa ca .
52005023	Ia me vakasavasavataki kemudou sara na Kalou ni veivakacegui ; ka me sa maroroi taucoko , me kakua sara ni cala , na yalomudou kei na lomamudou kei na yagomudou , ka yacova na siga ena lako tale mai kina na noda Turaga ko Jisu Karisito .
52005024	Sa dina ko koya sa kacivi kemudou , ena kitaka talega ko koya .
52005025	Oi kemudou na veiwekani , masulaki keitou .
52005026	Dou loloma vei ira kecega na veiwekani ka dou veireguci e na yalosavasava .
52005027	Au sa vakarota vei kemudou e na yaca ni Turaga , me wili nai vola oqo vei ira kecega na veiwekani yalosavasava .
52005028	Me nomudou na loloma ni noda Turaga ko Jisu Karisito . Emeni .
53001001	Oi keitou ko Paula , kei Silivenuse , kei Timoci , ki nai soqosoqo lewe ni lotu mai Cesalonaika era sa tu vua na Kalou ko Tamada kei na Turaga ko Jisu Karisito :
53001002	Me nomudou na loloma , kei na vakacegu , mai vua na Kalou ko Tamada kei na Turaga ko Jisu Karisito .
53001003	Sa kilikili kei keitou me keitou ia tikoga na vakavinavinaka vua na Kalou e na vukumudou , na veiwekani , ni sa dodonu ga oqori , ni sa tubu vakalevu sara na nomudou vakabauta , a sa uasivi cake na nomudou veilomani vakataki kemudou yadua ;
53001004	ia keitou sa vakacaucautaki kemudou vei ira na veisoqosoqo lewe ni lotu ni Kalou , e na vuku ni nomudou lomadei kei na vakabauta e na nomudou vakacacani kecega , kei na vakararawataki dou sa vosota :
53001005	oqo nai vakatakilakila ni lewa dodonu ni Kalou , mo dou vakabau kina mo dou yaga me rawata na matanitu ni Kalou , o koya dou sa vakararawataki talega kina :
53001006	ni sa dodonu vua na Kalou me saumi ira vakararawa era sa vakararawataki kemudou ;
53001007	ia vei kemudou talega sa vakararawataki , me vakacegui vata kei keitou , ni na vakaraitaki mai lomalagi na Turaga ko Jisu kei ira vata kaya na nona agilose kaukauwa ,
53001008	e na yameyame ni bukawaqa , me cudruvi ira era sa sega ni kila na Kalou , a sa sega ni vakabauta nai tukutuku-vinaka ni noda Turaga ko Jisu Karisito :
53001009	sa nodra cudruvi na veivakarusai tawa mudu mai na mata ni Turaga , mai na nona kaukauwa vakaidina talega ;
53001010	ni na lako mai ko koya me ra vakarokorokotaka ko ira na nona tamata yalosavasava , ka me dokai koya ko ira kecega era sa vakadinata , e na siga ko ya , ( ni sa vakadinati na neitou i tukutuku vei kemudou . )
53001011	O koya oqo keitou sa masulaki kemudou tikoga ; me vakabauti kemudou na neitou Kalou mo dou yaga me rawata na ka dou a kacivi kina , ka me vakayacora sara e na kaukauwa na gagadre vinaka kecega , kei na cakacaka ni vakabauta :
53001012	me vakacaucautaki kina na yaca ni noda Turaga ko Jisu Karisito e na vukumudou , koi kemudou talega e na vukuna , me vaka na loloma ni noda Kalou kei na Turaga ko Jisu Karisito .
53002001	Ia keitou sa qai vakamasuti kemudou , na veiwekani , e na vuku ni nona lako tale mai na noda Turaga ko Jisu Karisito , kei na noda soqoni vata vei koya ,
53002002	mo dou kakua ni veitosoyaki vakasauri mai na lomadei , se vakataqayataki , me kakua e na vuku ni vosa ni yalo , se nai tukutuku , se nai vola , me vaka sa vu vei keitou , me vaka sa voleka dina mai na siga i Karisito .
53002003	Me kakua sara e dua na ka me vakaisini kemudou kina e dua ; ni na yaco mada eliu na vuki tani , ka na vakaraitaki mada na tamata ni valavala ca , a luve ni veivakarusai ;
53002004	o koya sa dauvorata , a sa vakalevui koya me uasivi cake e na ka kecega sa vakatokai me kalou , se dauqaravi ; a sa tiko kina ko koya e na vale ni Kalou , a sa vakaraitaki koya me kalou .
53002005	Dou sa sega beka ni nanuma , niu a tukuna vei kemudou na veika oqo , niu a tiko vata kei kemudou ?
53002006	Ia dou sa qai kila na ka sa tarova , me vakaraitaki mai kina ko koya e na kena gauna .
53002007	Ni sa cakacaka vakavuni edaidai na ca : ia sa dua e tarova tikoga , ka malua me kau tani yani ko koya .
53002008	Ena qai vakaraitaki na Vu-ni-ca ko ya , o koya ena vakarusa na Turaga e nai cegu ni gusuna , ka vakaotia e na nona lako vakarairai mai :
53002009	sa vaka na cakacaka i Setani na nona lako mai , sa ia e na kaukauwa levu kei na veivakatakilakila kei na veika vakailasu e veivakurabuitaki ,
53002010	kei na ka e sega ni dodonu sa veivakacalai vei ira era sa rusa ; ni ra sa bese ni lomana na ka dina , me ra bula kina .
53002011	Ia e na vuku ni ka oqo , sa tala tiko na veivakacalai mana vei ira na Kalou , me ra vakadinata kina na ka lasu ;
53002012	me cudruvi kina ko ira kecega era sa sega ni vakabauta na ka dina , a ra sa vinakata ga na ka e sega ni dodonu .
53002013	Ia sa kilikili kei keitou me keitou ia tikoga na vakavinavinaka vua na Kalou e na vukumudou , na veiwekani , oi kemudou sa lomana na Turaga , ni sa digitaki kemudou na Kalou mai nai vakatekivu mo dou bula ni dou sa vakasavasavataki e na Yalo Tabu , ka dou sa vakabauta na ka dina :
53002014	a ka sa kacivi kemudou kina ko koya e na neitou i tukutuku-vinaka , mo dou rawata kina na kena kalougata ni noda Turaga ko Jisu Karisito .
53002015	O koya mo dou tu dei na veiwekani , ka taura tiko nai tukutuku dou sa vakatavulici kina maivei keitou , e na vosa , se e nai vola .
53002016	Ia na noda Turaga ko Jisu Karisito , kei na Kalou ko Tamada , o koya ka lomani keda , ka solia vei keda e na loloma na vakacegu sa sega ni mudu kei nai nuinui vinaka ,
53002017	me vakaceguya mada na yalomudou , ka vakataudeitaki kemudou e na vosa kei na cakacaka vinaka kecega .
53003001	Meu tinia , oi kemudou na veiwekani , dou masulaki keitou , me cici yani na vosa ni Turaga , ka me dokai tiko , me vaka vei kemudou :
53003002	me keitou vakabulai talega maivei ira na tamata era yalo vakatani ka ca : ni sa sega vei ira kecega na vakabauta .
53003003	Ia sa lomadina na Turaga , o koya ena vakataudeitaki kemudou , ka maroroi kemudou mai na ca .
53003004	Ia keitou sa vakadinata na Turaga e na vukumudou , ni dou sa qai cakava ka dou na cakava emuri na veika keitou sa vakarota vei kemudou .
53003005	Ia me tubera mada na yalomudou na Turaga ki na loloma ni Kalou , kei na dauvosota me vakataki Karisito .
53003006	Ia keitou sa vakarota vei kemudou , na veiwekani , e na yaca ni noda Turaga ko Jisu Karisito , mo dou kakua ni tiko vata kaya e dua vei ira na veiwekani sa dauia nai valavala vakatani , ka sega ni vaka nai vakavuvuli era sa rogoca vei keitou .
53003007	Ni dou sa kila sa kilikili kei kemudou mo dou vakadamurimuri keitou ; ni keitou a sega ni valavala vakatani e na kemudou maliwa ;
53003008	ka keitou sa sega ni kana walega vua e dua na tamata ; ia keitou a oga ka oca e na bogi kei na siga , me keitou kakua kina ni vakabibitaka e dua vei kemudou :
53003009	e segai ni sa sega ni dodonu vei keitou , ia me keitou sa nomudou i vakarau ga mo dou vakadamurimuri keitou .
53003010	Io , ni keitou a tiko kei kemudou , sa neitou i vakaro oqo vei kemudou , me kakua ni kana ko koya sa sega ni cakacaka .
53003011	Ni keitou sa rogoca sa so vei kemudou , era sa ia tiko nai valavala vakatani , era sa sega sara ni cakacaka , a ra sa makutu vakatani .
53003012	Ia ko ira era sa vakaoqo keitou sa vakarota ka vakamasuta e na vuku ni noda Turaga ko Jisu Karisito , me ra tiko malua ka daucakacaka , ka kania ga na kedra .
53003013	Ia koi kemudou , na veiwekani , dou kakua ni ceguoca e na cakacaka vinaka .
53003014	Ia kevaka e dua sa sega ni talairawarawa ki na neitou vosa e nai vola oqo , dou vakatakilakilataka na tamata ko ya , ka kakua ni tiko vata kaya , me madua kina ko koya .
53003015	Ia mo dou kakua ga ni nanumi koya me meca , mo dou vakatavulica ga me vaka sa wekamudou .
53003016	Ia na Turaga ni veivakacegui me solia tiko ga vei kemudou na vakacegu e na ka kecega . Me tiko vei kemudou kecega na Turaga .
53003017	Au sa loloma yani koi au ko Paula , kau sa vola e na ligaqu dina , o koya na kenai vakadinadina e nai vola kecega : au sa vola vakakina .
53003018	Me nomudou kecega na loloma ni noda Turaga ko Jisu Karisito . Emeni .
54001001	Koi au ko Paula , nai apositolo i Jisu Karisito , e nai lesilesi ni Kalou na nodai Vakabula , ko Jisu Karisito , na vu ni nodai nuinui ;
54001002	vei Timoci , na luvequ dina e na vakabauta : Me sa nomu na loloma , na yalololoma , na vakacegu , mai vua na Kalou ko Tamada , kei na noda Turaga ko Karisito Jisu .
54001003	Me vaka kau a vakamasuti iko mo tiko ga mai Efeso , niu a lako ki Masitonia , mo vakarota kina vei ira eso me ra kakua ni vakatavulica nai vakavuvuli tani ,
54001004	me ra kakua talega ni dinata nai tukutuku wale kei nai vola ni kawa tawa mudu , sa tubu kina na veileti , ka sega ga na veivakatataki cake e na ka ni Kalou , o koya sa yaco e na vakabauta , au sa kitaka tale oqo .
54001005	Ia na ka sa nakiti e na vunau na loloma mai na yalo savasava , kei na lewa-eloma vinaka , kei na vakabauta tawa vakailasu ;
54001006	a sa cala maikina ko ira eso , ka sa lesu tani me ra ia na veileti walega ;
54001007	a ra sa gadreva me ra vu-ni-vunau : a ra sa sega ni kila na ka era sa dautukuna , se na ka era sa dauvakadinadina kina .
54001008	Ia eda sa kila sa ka vinaka na vunau , kevaka sa muria na tamata me vaka na kenai valavala :
54001009	ni da sa kila sa sega ni bale na vunau vei ira na tamata yalododonu , vei ira ga era sa sega ni muria na vunau , ka sa dautalaidredre , vei ira era sa sega ni lotu , a ra sa dauivalavala ca , vei ira era sega ni yalosavasava , a ra sa vakasisila ga ; vei ira era sa labata na tamadra , a ra sa labata na tinadra , a ra sa dauveiraravui ,
54001010	vei ira era sa daudara , vei ira era sa veimoceri vakatagane , vei ira era sa daubutakoca na tamata , vei ira era sa daulasu , vei ira era sa daububului vakailasu , kei na ka tani kecega sa sega ni vaka nai vakavuvuli vinaka :
54001011	me vaka nai tukutuku-vinaka vakaidina nei koya na Kalou daumaka , kau sa lesi kina meu vunautaka .
54001012	Ia kau sa vakavinavinaka vei Karisito Jisu na noda Turaga , o koya sa vakaukauwataki au , ni sa nanumi au niu sa lomadina , a sa lesi au ki na cakacaka vakaitalatala ;
54001013	oi au eliu na dauvosavakacaca , kei na dauvakacaca , kei na dauveivakasewasewani : ia kau sa lomani , niu a kitaka e na lialia kei na tawa vakabauta ,
54001014	ia ka uasivi cake sara na loloma ni noda Turaga , kau a vakabauti Karisito Jisu kina ka lomana .
54001015	Sa dina na vosa , a sa yaga me vakabauti vakalevu , ni sa lako mai ki vuravura ko Jisu Karisito me vakabulai ira na tamatai valavala ca ; ia koi au , kau sa uasivi cake vei ira .
54001016	Ia e na vuku ga ni ka oqo kau a lomani kina , me vakaraitaka ko Jisu Karisito vei au ka uasivi cake na vosota vakalevu sara , meu i vakarau vei ira era na vakabauti koya emuri me ra bula tawa mudu kina .
54001017	Ia , vua na Tui tawa tubu , sa sega ni mate rawa , sa sega ni rairai , na Kalou vuku duaduaga , me ia na vakarokoroko kei na vakadokadokai ka sega ni mudu . Emeni .
54001018	Ai vakaro oqo kau sa solia vei iko , na luvequ Timoci , me vaka na parofisai ko a tukuni kina eliu , mo ia kina na veivala vinaka ;
54001019	mo taura matua na vakabauta , kei na lewa-eloma vinaka : oqori era sa biuta eso , a sa kasa kina na nodra vakabauta ka mate :
54001020	sa vakaoqo ko Imeneo kei Alekisada , koi rau kau sa solia vei Setani , me rau kila kina me rau kakua ni dauvosavakacaca .
54002001	O koya oqo kau sa vakarota kina , me ia mada eliu na masumasu , na kerekere , na veimasulaki , na vakavinavinaka , e na vukudra na tamata kecega :
54002002	e na vukudra na tui , kei ira kecega era turaga ; me da tiko vinaka kina ka vakacegu , me da ia nai valavala kece sa vakalotu ka kilikili :
54002003	Sa dodonu oqo , ka vinaka talega e na mata ni Kalou na nodai Vakabula ;
54002004	o koya sa vinakata me bula na tamata kecega , ka mai kila sara nai vakavuvuli dina .
54002005	Ni sa dua bauga na Kalou , ka dua bauga na dauveisorovaki , e na maliwa ni Kalou kei ira na tamata , io , na tamata ko Jisu Karisito ;
54002006	o koya sa soli koya me kedrai voli na tamata kecega , a ka me tukuni e na kena gauna .
54002007	Oqori kau a lesi kina meu dauvunautaka meu kenai apositolo talega , ( au sa vosa dina , au sa sega ni lasu ; ) meu nodra i vakavuvuli na veimatanitu e na vakabauta kei nai vakavuvuli dina .
54002008	O koya oqo kau sa vinakata kina me masu ko ira na tagane e na yasana kecega , ni ra sa dodoka cake na liga savasava , ka me sega na cudru kei na veiba .
54002009	Me vakaisulu vaka talega kina ko ira na yalewa e nai sulu e kilikili , ni ra sa lokomi ka yalomatua : me kakua ni tali na drau ni uludra , me kakua ni vakoula , se vakamata-ni-civa , se vakai sulu talei :
54002010	ia ( me vaka ga sa kilikili kei ira na yalewa era kaya era sa lotu ) e nai valavala vinaka .
54002011	Me tiko lo na yalewa ka me vakatavulici , ka vakamalumalumutaki koya vakalevu .
54002012	Ia kau sa sega ni laiva na yalewa mei vakavuvuli , se viavialewa vei koya na tagane , ka me tiko lo ga .
54002013	Ni sa buli taumada ko Atama , ka muri ko Ivi .
54002014	A sa sega ni temaki ko Atama ; na yalewa ga sa temaki , ka sa talaidredre kina .
54002015	Ia ena vakabulai ni sa vakasucu gone , kevaka era sa tu dei e na vakabauta , kei na loloma , kei na yalosavasava , kei na yalomatua .
54003001	Sa dina na vosa , Kevaka e dua sa gadreva na cakacaka vakaitalatala qase , sa gadreva na cakacaka vinaka .
54003002	O koya sa kilikili kaya nai talatala qase me tawa cala , me dua bauga na watina , me yalomamakutu , me yalomatua , mei valavala dodonu , me daulomasoli , me vakatavuvuli vakavuku ;
54003003	me kakua ni daugunu waini , me kakua ni dauveivala , me kakua ni daugarova nai yau vakasisila : me yalomalua , me kakua ni daucudrucudru , me kakua ni daukocokoco ;
54003004	me lewai ira vinaka na nona lewe-ni-vale , ka me talairawarawa ko ira na luvena ka ia nai valavala sa kilikili ;
54003005	( ia kevaka sa dua na tamata sa sega ni lewai ira rawa na nona lewe-ni-vale , ena raica vakavinaka vakaevei nai soqosoqo lewe ni lotu ni Kalou ? )
54003006	me kakua e dua sa qai lotu , de viavialevu , ka cudruvi kina me vaka na tevoro .
54003007	A sa dodonu talega me rogo vinaka vei ira e taudaku ; de bale ki na ka ena vosavakacacataki kina , kei nai cori ni tevoro .
54003008	Me yaloqaseqase ko ira talega na tuirara , me ra kakua ni veivakaisini e na vosa , me ra kakua ni guta vakalevu na waini , me ra kakua ni daugarova nai yau vakasisila ;
54003009	me ra taura matua nai vakavuvuli ka vuni eliu era sa qai vakabauta , e na lewa-eloma vinaka .
54003010	Ia me ra vakatovolei mada eliu ko ira talega oqo ; me ra qai yaco me tuirara ni ra sa sega ni cala .
54003011	Me yaloqaseqase ko ira talega na yalewa , me ra kakua ni daukakase , me ra yalomatua , ka lomadina e na ka kecega .
54003012	Me sa yadua ga na watidra na tuirara , ia me ra lewai ira vinaka na luvedra , kei na nodra lewe-ni-vale .
54003013	Ia ko ira era sa kitaka vinaka na cakacaka ni tuirara , era sa rawata kina me ra tubu cake , a ra sa doudou talega me tukuna na vakabauti Karisito Jisu .
54003014	A veika oqo kau sa vola vei iko , ia kau sa vakanuinui meu lako kusarawa yani vei iko :
54003015	ia kevaka kau sa dede , mo kila nai valavala sa kilikili kei ira na tamata e na vale ni Kalou , oqori nai soqosoqo lewe ni lotu ni Kalou bula , na duru kei na yavu ni vakavuvuli dina .
54003016	Ia na ka oqo sa sega ni veiletitaki ni sa ka levu na ka ni Kalou ka vuni tu eliu : Sa rairai vakatamata na Kalou , sa vakadinadina vei koya na Yalo Tabu , sa raici koya na agilose eso , sa vunautaki ko koya vei ira na veimatanitu , sa vakabauti koya eso na kai vuravura , sa kau cake ki na vanua vakaiukuuku .
54004001	Ia sa tukuna vakamacala na Yalo Tabu ni na vuki tani eso mai na vakabauta e na gauna emuri , ni ra vakarogoca eso na yalo e dauveivakacalai kei na nodra i vakavuvuli na tevoro ;
54004002	e na nodra dauveivakaisini era sa vosa lasu , sa tavuni na nodra lewa-eloma me vaka e na kaukamea katakata ;
54004003	era sa dautarova na vakawati , a ra sa vakatabuya na kakana eso , sa cakava na Kalou me ra kania ka vakavinavinaka kina ko ira sa vakabauta ka kila nai vakavuvuli dina .
54004004	Ni sa vinaka na ka kecega sa cakava na Kalou , a sa sega na ka me beci , kevaka sa da vakavinavinaka kina ni da kania ;
54004005	ni sa vakasavasavataki e na vosa ni Kalou kei na masu .
54004006	Kevaka ko sa vakananumi ira na veiwekani e na veika oqo , o na qai talatala vinaka nei Jisu Karisito , sa vakatuburi cake e na vakabauta kei nai vakavuvuli vinaka ko ya ko sa daumuria .
54004007	Ia mo biuta sara na vosa tabu kei na vosa lialia ni yalewa qase , ia mo dauvakaogai iko ki na lotu .
54004008	Ni sa yaga vakalailai ga na ogaoga vakayago : ia na lotu sa yaga e na ka kecega , ni sa yalataki kina na ka ni bula oqo , kei na ka ni bula talega ena muri mai .
54004009	Sa dina na vosa , a sa yaga me vakabauti vakalevu .
54004010	Ni sai koya ga oqo keitou sa daucakacaka kina ka sa vakalialiai , ni keitou sa vakararavi ki na Kalou bula , nai Vakabula ni tamata kecega , a sa nodra dina sara era sa vakabauta .
54004011	A veika oqo mo vakarota ka vakatavuvulitaka .
54004012	Me kakua ni beci iko e dua ni ko sa cauravou ; ia mo yaco mo nodra i vakarau era sa vakabauta , e na vosa , e nai valavala , e na loloma , e na lomadina , e na yalosavasava .
54004013	Mo gumatua e na wili vola , e na dauveivakaroti , e nai vakavuvuli , ka yacova na noqu lako yani .
54004014	Kakua ni weletaka nai solisoli sa tu vei iko , o koya ka soli vei iko e na parofisai , kei na veitabaki ni ligadra nai talatala qase .
54004015	Mo dauvakananuma na veika oqo ; me ra rawai iko sara ; me rairai kina ni ko sa vuku cake mai e na ka kecega .
54004016	Vakaraici iko vinaka , kei nai vakavuvuli ; tu dei kina : ni ko sa kitaka vakaoqo ko na vakabulai iko , kei ira talega era sa rogoci iko .
54005001	Kakua ni vunauca vakaukauwa na qase , ia mo vakarota vakamalua ga me vaka vua na tamamu : vei ira na cauravou me vaka vei ira na tacimu ;
54005002	vei ira na yalewa qase , me vaka vua na tinamu ; vei ira na goneyalewa , me vaka vei ira na ganemu , e na yalosavasava sara .
54005003	Vakaraici ira na yada era sa yada dina .
54005004	Ia kevaka sa dua na yada sa vakaluveni se so na makubuna , me ra vakatavulici mada me ra kitaka nai valavala dodonu mai nodratou , me ra sauma vinaka na nodra loloma na nodra qase : ni sa vinaka oqo vua na Kalou .
54005005	Ia na yada dina , o koya sa sega na wekana , sa vakararavi tiko vua na Kalou , a sa dauia tiko na veimasulaki kei na kerekere e na bogi kei na siga .
54005006	Ia ko koya sa dauguta na marau , sa mate ga ni sa bula lako .
54005007	Ia mo dauvakarota na veika oqo , me ra tawa cala kina .
54005008	Ia kevaka e dua sa sega ni vakaraici ira na kai nona , ka vakalevu sara ko ira na nona lewe-ni-vale , sa cakitaka na vakabauta , ka sa uasivi cake e na ca , sa uasivi sobu ko koya sa sega ni lotu .
54005009	Me kakua ni digitaki e dua na yada sa sega ni onosagavulu na nona yabaki , ka sa vakawati vakadua ga ,
54005010	me rogo e na vuku ni valavala vinaka ; kevaka sa qaravi ira na gone , kevaka sa dauvakacegui ira na vulagi , kevaka sa vuya na yavadra era sa lotu , kevaka sa vukei ira era sa vakararawataki , kevaka sa gumatua ni daucakava na cakacaka vinaka kecega .
54005011	Ia ko ira ga na yada era tamata bula mo vakasuka : ni ra na garogaro ga , ka sega ni nanumi Karisito , ka ra na via vakawati tale :
54005012	a ra sa cudruvi , ni ra sa biuta na ka era sa vakabauta eliu .
54005013	A ra sa yaco talega me ra vucesa , ka sa veilakoyaki ki na veivale ; a ra sa sega ni vucesa walega , era sa dautalanoa wale talega , ka vakavuca , a ra sa daukaya na ka e sega ni kilikili .
54005014	O koya oqo kau sa vinakata kina me ra vakawati ko ira na yada era tamata bula , me ra vakasucu gone , me ra lewa na vale , ka me ra kakua ni kitaka e dua na ka me vosa vakacaca kina na meca .
54005015	Ni sa lesu tani eso me ra muri Setani .
54005016	Kevaka sa dua na yalewa sa vakabauta a sa tiko vua na nona yada eso , me vukei ira ko koya , ka me kakua ni vakabibitaki nai soqosoqo lewe ni lotu : me vukei ira rawa kina era sa yada dina ga .
54005017	O ira na qase era sa lewa vinaka me ra dokai vakalevu , ia ka vakalevu sara ko ira sa dauvunautaka na vosa kei nai vakavuvuli ;
54005018	ni sa kaya nai Vola Tabu , Mo kakua ni vauca na gusu ni pulumokau , ni sa butusereka na sila . Ka , Sa dodonu me soli vua na tamata daucakacaka na kenai voli .
54005019	Mo kakua ni vakabauta e dua sa beitaka na qase , kevaka e sega ni lewe rua se lewe tolu era sa vakadinadina .
54005020	O ira sai valavala ca , vunauca e na matadra na tamata kecega , me rere kina ko ira na tani .
54005021	Au sa vakarota e na mata ni Kalou kei na mata ni Turaga ko Jisu Karisito , kei na matadra na agilose digitaki , mo muria na veika oqo ka kakua ni vinakata e dua ka cata e dua , mo kakua ni kitaka e dua na ka e na veidigidigi walega .
54005022	Kakua ni tabaka vakasauri e dua e na ligamu ; mo kakua ni kauwai e na nodra i valavala ca na tamata tani : maroroi iko mo savasava tiko .
54005023	Kakua ni gunu wai dranu tikoga , ia mo gunuva vakalailai na waini e na vuku ni ketemu , kei na malumalumu sa dautauvi iko .
54005024	Na nodra i valavala ca na tamata eso sa votu ga eliu , a ra sa lako eliu me cudruvi ; ia na nodra ca na tamata eso sa muri mai .
54005025	Sa vaka talega kina nai valavala vinaka sa votu ga eliu ; ia ko ira e sega sa sega ni tabonaki rawa .
54006001	Ko ira kecega na tamata era sa tiko bobula , me ra kilai ira na nodra turaga me ra vakarokorokotaki ira vakalevu , me kakua ni vosavakacacataki kina na yaca ni Kalou kei na lotu .
54006002	Ia ko ira sa qarava na turaga era sa vakabauta , me ra kakua ni beci ira , ni ra sa veiwekani ; ia me ra qaravi ira vakalevu cake , ni ra sa vakabauta ka ra lomani ko ira sa nodra na ka yaga . A veika oqo mo vakatavulica ka vakarota .
54006003	Kevaka e dua sa vakavuvuli vakatani , ka sega ni vinakata na vosa vinaka , io na nona vosa na noda Turaga ko Jisu Karisito , kei nai vakavuvuli sa vakalotu ;
54006004	sa viavia levu ko koya , ka sa sega na ka e kila , a sa dauvinakata na veileti kei na veibataka na vosa walega , sa tubu kina na vuvu , na veivala , na vosavakacaca , na daunanuma ca ,
54006005	a nodra veileti tawayaga na tamata lomaca , sa takali kina nai vakavuvuli dina , era sa vakasama ni sa ka ni yau na lotu : mo lako tani vei ira sa vakaoqo .
54006006	Ia sai yau levu na lotu kei na lomavinaka .
54006007	Ni sa sega na ka eda sa kauta mai ki vuravura , a sa dina sara ni sa sega na ka eda na kauta tani rawa .
54006008	Ia kevaka sa tu vei keda na kakana kei nai sulu , me da lomavinaka kina .
54006009	Ia ko ira era sa gadreva me ra vutuniyau , era sa bale ki na dauvere kei nai cori , kei na gagadre ca e vuqa , ka lialia , ka dauveivakacacani , oqori sa luluvuraki ira na tamata e na mate kei na rusa .
54006010	Ni sa vu ni ka ca kecega na daulomana nai lavo : era sa daukocova eso , a ra sa vakacalai kina e na vakabauta , a ra sa cokai ira sara vakai ira e na yaluma vakavuqa .
54006011	Ia ko iko , na tamata ni Kalou , mo dro tani mai na veika oqo ; mo muria na yalododonu , na lotu , na vakabauta , na loloma , na vosota , na yalomalua .
54006012	Mo ia ga nai valu vinaka ni vakabauta , taura na bula tawa mudu , o koya ko sa kacivi kina , ko sa vakatusa talega kina na vakatusa vinaka e na matadra na dauvakadinadina era sa lewe vuqa .
54006013	Au sa vakarota vei iko e na mata ni Kalou , o koya sa vu ni bula kecega , kei Karisito Jisu , o koya ka vakatusa na vakatusa vinaka e na mata i Ponitio Pailato ;
54006014	mo taura matua nai vakaro , mo kakua ni tauvi-duka , mo tawa cala , ka malua mada me rairai mai na noda Turaga ko Jisu Karisito :
54006015	o koya ena vakatakila e na nona gauna na Turaga levu duaduaga ka daumaka , na nodra Tui na tui , kei na nodra Turaga na turaga ;
54006016	o koya sa tu vei koya duaduaga na bula tawa mudu , sa tiko e na rarama sa sega ni torovi rawa : sa sega na tamata sa raica , se raica rawa : me nona ga na vakarokoroko kei na kaukauwa e sega ni mudu . Emeni .
54006017	Vakarota vei ira era sa vutuniyau e na gauna oqo , me ra kakua ni dokadokai ira se vakararavi e nai yau sa sega ni tu dei , vua ga na Kalou bula , o koya sa solia vakalevu vei keda na ka kecega eda marau kina ;
54006018	me ra caka vinaka , me ra vutu ni cakacaka e yaga , me ra lomasoli , me ra via veivuke ;
54006019	me ra binia tu me nodra na yavu ena yaga e na gauna e muri mai , me ra taura kina na bula sai koya na bula dina .
54006020	I Timoci , taura matua na ka sa soli vei iko , ka lesu tani mai na dautalanoa ca ka sega ni yaga , kei nai vakavuvuli tani sa vakatokai vakailasu me vuku :
54006021	ni ra sa kaya eso era sa vakadinata , a ra sa cala e na vakabauta . Me nomu na loloma . Emeni .
55001001	Koi au ko Paula , nai apositolo i Jisu Karisito e na lewa ni Kalou , e na vuku ni bula ka yalataki , sa tu vei Karisito Jisu ,
55001002	vei Timoci , na noqu gone ni toko : Me yaco na loloma , na yalololoma , na vakacegu mai vua na Kalou ko Tamada kei Karisito Jisu na noda Turaga .
55001003	Au sa vakavinavinaka vua na Kalou , o koya kau sa qarava e na yalo dina me vaka na nodra i valavala na qase eliu , niu sa sega ni mudu ni nanumi iko e na noqu masu e na bogi kei na siga ;
55001004	niu sa gadreva vakalevu meu raici iko , niu sa nanuma na wai ni matamu , meu vakasinaiti kina e na marau ;
55001005	niu sa vakananumi e na vakabauta dina sara sa tu vei iko , ka tu eliu vei Loi na bumu , vei Unaisi talega na tinamu , au sa dinata sa tu talega vei iko .
55001006	O koya oqo kau sa vakananumi iko kina mo uqeta nai solisoli ni Kalou , sa yaco vei iko e na veitabaki ni ligaqu .
55001007	Ni sa sega ni solia mai vei keda na Kalou na yalo ni rere : a yalo ni kaukauwa ga , kei na yalololoma , kei na yalomatua .
55001008	O koya mo qai kakua ni maduataka na kenai tukutuku ni noda Turaga , se koi au na nona tamata sa vesu tu : ia mo vosota na veivakararawataki e na vuku ni tukutuku-vinaka me vaka na kaukauwa ni Kalou ;
55001009	o koya sa vakabulai keda , ka sa kacivi keda me da yalosavasava , a sa sega ga e na vuku ni noda cakacaka , e na vuku ni sa nonai naki ga kei na loloma walega ka soli vei keda eliu , e na vuku i Karisito Jisu , sa vakatekivu emuri ko vuravura ;
55001010	ia ka sa qai vakaraitaki mai ni sa rairai mai na nodai Vakabula ko Jisu Karisito , o koya sa vakaotia na mate , ka vakavotuya na bula kei na tawa mate rawa e nai tukutuku-vinaka :
55001011	au a lesi kina meu vunau , meu apositolo talega , kei na nodra i vakavuvuli na veimatanitu .
55001012	O koya talega kau sa vosota kina na veika oqo : ia kau sa sega ni madua kina : niu sa kilai koya kau a vakararavi kina , ia kau sa kila dina sara ni sa rawata ko koya me maroroya na ka kau sa solia vua ka yacova na siga ko ya .
55001013	Mo taura matua nai vakarau ni vosa dina ko a rogoca maivei au , e na vakabauti Karisito Jisu kei na loloma .
55001014	A ka vinaka sa soli vei iko mo taura matua , ni sa vukei iko na Yalo Tabu sa tu vei keda .
55001015	A ka oqo ko sa kila , ni sa biuti au ko ira kecega na kai Esia ; sa vakakina ko Faijelo kei Erimojini .
55001016	Me yalololoma mada na Turaga kivei ira na mataqali i Onesiforo : ni sa vakacegui au wasoma , a sa sega ni maduataki au niu sa vesu tu :
55001017	ia ni sa tiko mai Roma , sa vakasaqarai au matua , a sa kunei au .
55001018	Me solia mada vei koya na Turaga me kune loloma mai vua na Turaga e na siga ko ya : ia na kena levu ni ka sa qaravi au kina mai Efeso , ko sa kila vinaka sara .
55002001	O koya oqo , na luvequ , mo qai vakaukauwataki iko e na loloma sa tu vei Karisito Jisu .
55002002	Ia na veika ko a rogoca maivei au e na kedra maliwa na lewe vuqa era dauvakadinadina , mo solia vei ira na tamata yalodina , era na rawata me vakavulici ira na tani .
55002003	O koya oqo mo qai vosota na ca , me vaka na sotia vinaka i Jisu Karisito .
55002004	Sa sega na tamata sa dauia nai valu me sa vakaogai koya talega e na cakacaka ni bula oqo ; me vinaka kina vua sa digitaka me sotia .
55002005	Ia ko koya sa gumatua e na veiqito , sa sega ni vakaisalataki vakaturaga , kevaka sa sega ni ia me vaka na kenai vakarau .
55002006	Nai vakatau-ni-were sa cakacaka , me sa kania taumada na vuana .
55002007	Vakananuma na ka kau sa kaya ; ia me solia vei iko na Turaga na yalo e kila rawa na ka kecega .
55002008	Vakananumi koya sa vu mai na kawa i Tevita , ko Jisu Karisito , o koya sa vakaturi cake mai na mate , me vaka na noqu i tukutuku-vinaka :
55002009	o koya kau sa vosota kina na ca , me vaka na tamata caka ca , ia kau sa vesuki kina ; ia na vosa ni Kalou sa sega ni vesuki .
55002010	O koya oqo kau sa vosota kina na ka kecega e na vukudra na digitaki , me ra rawata talega na bula sa yaco e na vuku i Karisito Jisu , kei na veivakalougatataki sa sega ni mudu .
55002011	Sa dina na vosa : Kevaka eda sa mate kaya , eda na bula vata talega :
55002012	kevaka eda sa vosota na ca , eda na lewa vata kaya : kevaka eda sa cakitaki koya , ena cakitaki keda talega ko koya :
55002013	kevaka eda sa sega ni vakadinata , sa yalodina tikoga ko koya : sa sega ni cakitaki koya rawa vakai koya .
55002014	Mo vakananumi ira e na veika oqo , ia mo vakaroti ira matua e na mata ni Turaga me ra kakua ni veiletitaka na vosa , a ka sa sega ni yaga ka sa vakacalai ira era sa rogoca .
55002015	Gumatua sara mo vakaraitaki iko mo vinaka e na mata ni Kalou , a tamata daucakacaka sa sega e dua na ka me madua kina , mo wasea vakadodonu nai vakavuvuli dina .
55002016	Ia na dautalanoa vakasisila ka sega ni yaga , mo drotaka : ni na tubu cake kina nai valavala sa sega ni vakalotu :
55002017	ia na nodra vosa ena kakana tiko me vaka na vidikoso ca : sa vakakina ko Imeneo kei Filito :
55002018	erau sa sese mai nai vakavuvuli dina ; ni rau sa kaya sa oti na tu cake tale mai na mate ; a rau sa vukica sara kina na nodra vakabauta eso .
55002019	Ia na yavu dei ni Kalou sa tu ga , ia sa vakaoqo na vosa sa volai kina , Sa kilai ira na nona tamata na Turaga : ka , Me ra lako tani mai nai valavala ca ko ira yadua era sa cavuta na yaca i Karisito .
55002020	Ia e na vale levu sa sega walega ni tu na veibilo koula kei na veibilo siliva , eso talega na bilo kau kei na bilo qele ; ia eso sa talei , eso sa sega ni talei .
55002021	Ia kevaka e dua na tamata sa vakasavasavataki koya mai na veika oqo , ena yaco kina me bilo talei , sa vakasavasavataki , ka yaga sara vua na Turaga , ni sa vakarau tu ki na cakacaka vinaka kecega .
55002022	Ia mo dro tani mai na gagadre ca vakacauravou ; ia mo muria na yalododonu , na vakabauta , na loloma , na veivinakati kei ira era sa masuta na Turaga e na yalosavasava .
55002023	Ia mo dro tani mai na veileti lialia eda sega ni vakatavulici kina , ni ko sa kila era sa vakavuna ga na veileti .
55002024	Ia sa tabu ni veileti nai talatala ni Turaga ; ia me yalomalumalumu vei ira kecega na tamata , me vakavuvuli vakavuku , me dauvosota ,
55002025	me vakatavulici ira e na yalomalumalumu era sa dauveivorati ; de solia beka vei ira na Kalou na veivutuni me ra kila kina na ka dina ,
55002026	ka me ra bula tale mai nai cori ni tevoro , ni sa vakabobulataki ira ko koya me vaka na nona lewa .
55003001	Mo kila talega na ka oqo , ni na yaco eso na gauna ni veivakararawataki e na veisiga maimuri :
55003002	ni ra na daulomani ira walega na tamata , era na dauvinakata nai lavo , era na daubole , era na viavialevu , era na dauvosavakacaca , era na talaidredre kivei ira na nodra qase , era na sega ni vakavinavinaka , era na sega ni yalosavasava ,
55003003	era na caca veiwekani , era na dauyalayala ka lasu tale , era na dauveibeitaki vakailasu , era na sega ni daurawa na yalodra , era na daucudrucudru , era na daucati ira na tamata vinaka ,
55003004	era na dauveisoliyaki me mate , era na qaqa sodrosodro , era na yalolevu , era na lomana vakalevu na marau a ra na lomani koya na Kalou vakalailai ;
55003005	sa nodra ga na lotu vakarairai , ka sega vei ira na kena dina : ia mo lako tani maivei ira era sa vakaoqo .
55003006	Ni sa vakakina ko ira era sa curu vakailawaki ki na veivale eso , a ra sa daurawai ira na yalewa sesewa sa bini tu vei ira nai valavala ca , era sa kau vakatani e na gagadre ca e vuqa ,
55003007	era sa dauvakatavulici tiko , ka sega ni rawata me ra kila na ka dina .
55003008	Ia sa vakataki Jani kei Jabri ko ira oqo ni rau sa qati Mosese , era sa qatia vakakina na ka dina : a tamata lomaqeleqelewa , a sa sega ni vinakati na nodra vakabauta .
55003009	Ia era na sega ni tubu cake me levu : ena vakavotui vei ira kecega na tamata na nodra sesewa , me vaka na nodrau oqori .
55003010	Ia ko iko , ko sa daumuria na noqu i vakavuvuli , na noqu i valavala , na noqu i naki , na noqu vakabauta , na noqu vosota vakadede , na noqu loloma , na noqu vosota na ca ,
55003011	na veivakacacani , na veivakararawataki ; na ka sa yaco vei au mai Anitioki , mai Ikoniona , mai Lisitira ; na kena levu ni veivakacacani kau a vosota ; ia ka sa vakabulai au na Turaga mai na ka kecega oqo ,
55003012	Io , ko ira kecega era na via lotu dina vei Karisito Jisu , era na vakacacataki .
55003013	Ia ko ira na tamata ca kei ira na dauveitemaki , era na tubu cake me ra ca sara , ni ra sa ia na dauveivakacalai , ka ra sa vakacalai talega ko ira .
55003014	Ia ko iko , mo tu dei e na ka ko a vakatavulici kina , a ka sa vakadinadinataki vei iko , ni ko sa kila se ko cei sa vakatavulici iko ;
55003015	ni ko sa kila nai Vola tabu , ni ko a gone , oqori sa vakavukui iko rawa mo bula ni ko sa vakabauti Karisito Jisu .
55003016	Sai koya na Kalou sa vakavuna nai Vola Tabu kecega , a sa yaga oqo mei vakavuvuli , me vunauca na ca , me ia kina na vakadodonutaki , me ia kina na vakatavuvuli e na ka e dodonu :
55003017	me yaco kina na tamata ni Kalou me vakarau tu , ni sa vakarautaki ki nai valavala vinaka kecega .
55004001	Ia kau sa vakarota , e na mata ni Kalou , kei Jisu Karisito , o koya ena lewai ira na bula kei ira na mate e na nona rairai mai kei na nona matanitu ;
55004002	mo vunautaka na Vosa ; gumatua e na gauna vinaka , e na gauna ca ; mo tukuna na ka e ca , mo vunauci ira sa cala , mo dauvakarota tiko e nai vakavuvuli ka vosota vakalevu sara .
55004003	Ni na yaco na gauna era na sega ni vosota kina nai vakavuvuli dodonu ; ia ena vaka na nodra gagadre ca , era na vakalewevuqataki ira kina na nodra i vakavuvuli , ni sa qasikanunu na daligadra ;
55004004	a ra na vagolea tani na daligadra mai na ka dina , ka lesu ki nai tukutuku wale .
55004005	Ia ko iko , mo yalomatua e na ka kecega , mo vosota na ka rarawa , mo kitaka na cakacaka ni vakavuvuli , vakayacora sara na ka ko sa lesi kina moi talatala .
55004006	Niu sa vakarau tu meu liviraki , ka sa voleka na siga ni noqu toki yani .
55004007	Au sa vala oti e nai valu vinaka , au sa ciciva oti na cere , au sa taura matua na vakabauta :
55004008	emuri , sa maroroi me noqu nai sala vakaturaga ni valavala dodonu , o koya ena solia mai vei au na Turaga , o koya na turaga-ni-lewa dodonu , e na siga ko ya ; ia ena sega vei au duaduaga , vei ira kece talega era sa vinakata na nona rairai mai .
55004009	Gumatua mo lako vakariri mai vei au :
55004010	ni sa biuti au ko Timasa , ni sa lomani vuravura oqo , ka sa lako ki Cesalonaika ; ko Kirisiki ki Kalatia , o Taito ki Talimetia .
55004011	Sa tiko vei au ko Luke duaduaga . Kauti Marika mo drau lako vata kaya mai : ni sa yaga vei au ko koya e na cakacaka .
55004012	Au sa talai Tikiko ki Efeso .
55004013	Ai tutuvi kau a laiva mai Tiroa vei Karipo , ni ko sa lako mai , mo kauta mai , kei nai vola , ia mo nanuma sara nai vola kuli-ni-sipi .
55004014	Sa levu na ka ca ka kitaka vei au ko Alekisada na matai ni parasa ; ena sauma vei koya na Turaga me vaka na nona cakacaka :
55004015	mo qarauni iko talega maivua ; ni sa qatia vakalevu na neitou vosa ko koya .
55004016	Niu a tukuni au mada eliu , sa sega e dua na tamata keirau sa tu vata kaya , ia sa biuti au ko ira kecega : me kakua ni wili vei ira .
55004017	Ia sa tu vata kei au na Turaga , a sa vakaukauwataki au ; me kilai sara e na vukuqu na ka sa vunautaki , me ra rogoca talega na veimatanitu kecega ; ia kau a vakabulai mai na gusu ni laioni .
55004018	Ena vakabulai au na Turaga mai na ka ca kecega , ka na vakayacori au talega ki na nona matanitu vakalomalagi : me ia vua na vakarokoroko ka sega ni mudu . Emeni .
55004019	Au sa loloma yani vei Pirisila kei Akuila , vei ira talega na lewe-ni-vale i Onesiforo .
55004020	Sa tiko mai Korinica ko Erasito : ia kau sa laivi Tirofimo mai Milito ni sa tauvi-mate .
55004021	Gumatua mo liu mai ni sa bera na vula i liliwa . Sa loloma yani vei iko ko Upolo , kei Putena , kei Laino , kei Kilotia , kei ira kecega na veiwekani .
55004022	Me tiko vata kei na yalomu na Turaga ko Jisu Karisito . Me nomudou na loloma . Emeni .
56001001	Koi au ko Paula , nai talatala ni Kalou , kei nai apositolo i Jisu Karisito , e na vuku ni nodra vakabauta sa digitaki ira na Kalou , kei na vakatusa nai vakavuvuli dina sa vaka na lotu ;
56001002	me vakanuinuitaka na bula tawa mudu , o koya sa yalataka eliu na Kalou , o koya sa sega ni lasu rawa , a sa qai vakatekivu emuri ko vuravura ;
56001003	a sa qai vakaraitaka na nona vosa e na kena gauna ni sa vunautaki , ka'u sa lesi kina me'u ia me vaka na nona vosa na Kalou na nodai Vakabula ;
56001004	vei Taito na luvequ dina me vaka na vakabauta sa tu vei keda kecega : Me sa nomu na loloma , na yalololoma , na vakacegu , mai vua na Kalou ko Tamada kei na Turaga ko Jisu Karisito na nodai Vakabula .
56001005	Au a laivi iko mai Kiriti , mo vakadodonutaka na veika sa vo , ka mo lesia nai talatala qase ki na veikoro yadua , me vaka ka'u a vakarota vei iko :
56001006	kevaka e dua sa sega ni cala , sa vakawati vakadua , a ra sa vakabauta ko ira na luvena , a sa sega ni beitaki vei ira nai valavala vakatani , se na talaidredre .
56001007	Ni sa dodonu me tawa cala nai talatala qase , me vaka sai talatala ni Kalou ; me kakua ni domoqa , me kakua ni daucudrucudru , me kakua ni daugunu waini , me kakua ni dauveiba , me kakua ni daudomona nai yau vakasisila :
56001008	me dauvakacegui ira na vulagi , me daulomani ira na tamata vinaka , me yalomatua , me yalododonu , me yalosavasava , me daurawa na yalona ;
56001009	me taura matua nai vakavuvuli dina sa vakatavulici kina , me rawata ko koya me vakarota nai vakavuvuli sa vinaka , ka vunauci ira talega era sa vosa vakatani .
56001010	Ni ra sa lewe vuqa era sai valavala vakatani , era sa dautalanoa walega ka dauveivakaisini , era sa vakakina vakalevu ko ira na cili ;
56001011	ia ka sa dodonu me ra vagalui , ni ra sa vakacalai ira kece na lewe-ni-vale eso , ni ra sa vakatavulica na ka sa sega ni kilikili , e na vuku ni yau vakasisila .
56001012	E dua vei ira , a nodra parofita , sa kaya , A nodra i tovo ga na kai Kiriti me ra daulasu , era manumanu ca , era sa daukana ka vucesa .
56001013	Sa dina nai tukutuku oqo . O koya oqo mo qai vunauci ira vakararawa , me vinaka kina na nodra vakabauta ;
56001014	me ra kakua ni nanuma nai tukuni walega vaka-Jiu , se na nodra veivakaro na tamata era sa lesu tani mai nai vakavuvuli dina .
56001015	Sa savasava na ka kecega vei ira era sa yalosavasava : ia vei ira era sa dukadukali ka sega ni vakabauta sa sega na ka sa savasava ; ia sa dukadukali na nodra lewa-eloma kei na yalodra .
56001016	Era kaya era sa kila na Kalou : ia e na nodra i valavala era sa cakitaka , ni ra sa tamata vakasisila , ka talaidredre , ka sega ni yaga ki na dua na cakacaka vinaka .
56002001	Ia ko iko , mo tukuna tiko na veika sa kilikili kei nai vakavuvuli dina :
56002002	me ra yalomamakutu ko ira na qase , me ra yaloqaseqase , me ra yalomatua , me vinaka na nodra vakabauta , me ra lomasoli , me ra dauvosota .
56002003	O ira talega na yalewa qase , me ra dauia nai valavala sa kilikili kei ira era sa yalosavasava , me ra kakua ni dauveibeitaki vakailasu , me kakua ni daugunu waini , me ra dauvakatavulica na ka vinaka ;
56002004	me ra vakayalomatuataki ira na yalewa era tamata bula , me ra lomani ira na watidra , me ra lomani ira na luvedra ,
56002005	me ra lomavuku , me ra lomasavasava , me ra dautiko mai nodratou , me ra yalovinaka , me ra dautalairawarawa vei ira na watidra , me kakua kina ni vosavakacacataki na vosa ni Kalou .
56002006	Vakarota vei ira talega na cauravou me ra yalomatua .
56002007	Ia e na ka kecega mo sai vakarau e na cakacaka vinaka : me kakua ni cala na nomu i vakavuvuli , mo yaloqaseqase , mo yalosavasava ;
56002008	mo vosa vakadodonu tiko oqori ena sega ni lewai me ca ; me madua kina ko koya sa to tani , ni sa sega na ka ca me da beitaki kina .
56002009	Me ra talairawarawa vei ira na nodra turaga ko ira na tamata , me ra cakava na ka kecega sa vinaka vei ira ; ka me ra kakua ni dauvosa tale :
56002010	ka me ra kakua sara ni butako , me ra vakatakilai ira ni ra sa lomadina , ka vinaka ; me ra vakarogovinakataka nai vakavuvuli ni Kalou na nodai Vakabula e na ka kecega .
56002011	Ni sa rairai na loloma ni Kalou , o koya sa vu ni bula vei ira kecega na tamata ;
56002012	a sa vakavulici keda , me da biuta nai valavala sa sega ni vakalotu , kei na gagadre ca vakavuravura , me da ia nai valavala yalomatua , ka yalododonu , ka vakalotu , e vuravura oqo ;
56002013	ni da waraka na ka ni veivakalougatataki eda sa nuitaka , kei na nona rairai vakaiukuuku na Kalou levu na nodai Vakabula ko Jisu Karisito ;
56002014	o koya ka soli koya e na vukuda , me voli keda mai nai valavala ca kecega , me vakasavasavataki keda vua me da nona tamata talei , ka lomakatakata e na cakacaka vinaka .
56002015	A veika oqo mo vosataka , ka vakarota , ka veivunauci vakabibi sara . Me kakua e dua me beci iko .
56003001	Vakananumi ira me ra dautalairawarawa vei ira sa liu kei ira sa kaukauwa , me ra talairawarawa , me ra vakarau tu me ia nai valavala kecega e vinaka ,
56003002	me ra kakua ni vosavakacacataka e dua na tamata , me ra kakua ni veiba , me ra yalomalua , me ra sa yalolokomi sara vei ira kecega na tamata .
56003003	Ni da sa lialia eliu koi keda talega , eda sa talaidredre , eda sa vakacalai , eda sa daugoleva na gagadre ca kei na marau e vuqa , eda sa lomaca ka vuvu , eda sa vakasisila , eda sa dauveicati vakataki keda .
56003004	Ia ni sa rairai mai kivei keda na tamata na yalovinaka kei na yalololoma ni Kalou na nodai Vakabula ,
56003005	sa qai vakabulai keda ko koya , sa sega ga e na vuku ni cakacaka dodonu eda sa kitaka , e na vuku ga ni nona loloma , e nai silisili ni sucu tale , kei na vakavoui ni Yalo Tabu ;
56003006	o koya sa sovaraka vakalevu vei keda ko koya e na vuku i Jisu Karisito na nodai Vakabula :
56003007	me da vakadonui kina e na nona loloma walega , ka me da yaco me dai taukei ni bula tawa mudu sa vakanuinuitaki .
56003008	Sa dina na vosa , ia ka'u sa vinakata mo vakadinadinataka tikoga na ka oqo , Me ra gumatua ni kitaka tiko nai valavala vinaka ko ira era sa vakabauta na Kalou . Sa vinaka na ka oqo , ka yaga vei ira na tamata .
56003009	Ia na ka lialia sa dauveiletitaki mo biuta ga , kei nai vola ni kawa , kei na veiba , kei na dauveiletitaka na vunau ; ni sa sega ni yaga oqo , ka sa ka wale sara .
56003010	A tamata sa dauvakavuvuli vakatani mo biuta , ni sa vunauci mada eliu vakadua ka vakarua ;
56003011	ni ko sa kila sa vakacalai , ka sai valavala ca ko koya sa vakakina , ni sa beitaki ko koya vakataki koya .
56003012	NI'U na talai Aritema vei iko , se ko Tikiko , mo gumatua mo lako mai kivei au ki Nikopoli : ni'u sa nanuma me'u tiko ga kina e na vula i liliwa .
56003013	Gumatua mo kauti Sina na vu-ni-vunau , kei Apolosa , e na nodraui lakolako , me kakua na ka e yali vei rau .
56003014	Ia ko ira talega na noda me ra vakatavulici , me ra daukitaka nai valavala vinaka me vaka na ka sa yaga , me ra kakua ni tawa vua kina .
56003015	O ira kecega sa tiko vei au era sa loloma yani vei iko . Au sa loloma vei ira era sa lomani keitou e na vuku ni vakabauta . Me nomudou kecega na loloma . Emeni .
57001001	Koi au ko Paula , sa vesu tu e na vuku i Karisito Jisu , kei Timoci na wekada , vei Filimoni o koya keirau sa daulomana , kei na neirau i tokani ,
57001002	vei Afia talega na wekada yalewa , vei Akipo talega na neirau i tokani e nai valu oqo , vei ira talega nai soqosoqo lewe ni lotu era sa tiko e na nomu vale :
57001003	Me nomudou na loloma , kei na vakacegu , mai vua na Kalou ko Tamada , kei na Turaga ko Jisu Karisito .
57001004	Au sa vakavinavinaka vua na noqu Kalou , ni'u sa cavuti iko e na veisiga e na noqu masu ;
57001005	ni'u sa rogoca na nomu loloma kei na nomu vakabauta vua na Turaga ko Jisu , kivei ira kece talega era sa lotu ;
57001006	me mai kaukauwa na vakabauta sa tu vei iko , me vakatakilai kina na ka kecega e vinaka sa tu vei kemudou , e na vuku i Karisito Jisu .
57001007	Ni sa levu na neitou reki kei na vakacegu e na vuku ni nomu loloma , na wekaqu , ni ko sa vakaceguya na lomadra era sa lotu .
57001008	E dina ga sa rawa me'u doudou vakalevu e na vuku i Karisito me'u vakarota vei iko na ka e kilikili ;
57001009	ia e na vuku ni nodaru veilomani ga ka'u sa vinakata cake me'u vakamamasu ga , ni'u sa vakaoqo koi au ko Paula na qase , ia ka'u sa vesu talega edaidai e na vuku i Jisu Karisito .
57001010	Au sa vakamasuti iko e na vuku ni luvequ ko Onesimo , o koya ka'u sa vakatubura ni'u sa vesu tu :
57001011	( o koya sa sega ni yaga eliu vei iko , ia sa qai yaga vei iko , vei au talega : )
57001012	au sa qai tala tale vei iko : o koya oqo mo vakacegui koya , ni sa vaka na lewequ dina sara :
57001013	au sa via taura ga me tiko vei au , me kemui sosomi me sa qaravi au ni'u sa vesu tu e na vuku ni tukutuku-vinaka :
57001014	ia ni'u sa sega ni kila na yalomu , au sa sega ni via cakava e dua na ka : me kakua ni vaka na ka ni vakasaurara na nomu loloma , me sa lomamu ga kina .
57001015	Ni sai koya beka oqo sa lako tani vakalekaleka kina , mo tauri koya tale ka tawa mudu ;
57001016	me kakua ni vaka na tamata walega , me sa uasivi cake e na tamata walega , me wekamu lomani , e vakalevu vei au , ia ka vakaevei vei iko , e na ka vakavuravura , kei na ka ni Turaga talega ?
57001017	Ia oqo , kevaka ko sa vakasami au ni'u sai tokani , mo vakacegui koya me vakataki au .
57001018	Kevaka sa vakacacani iko ko koya e na dua na ka , se sa dua na ka sa dinau kina vei iko , mo volai au kina ;
57001019	oi au ko Paula , au sa vola e na ligaqu dina , au na sauma ; ia ka'u sa sega ni kaya vei iko ni sa dodonu ga mo noqu talega ko iko .
57001020	Io , noqu i tokani , me'u rekitaki iko mada e na Turaga : vakaceguya na lomaqu e na vuku i Karisito .
57001021	Ni ka'u sa vakadinata ko na talairawarawa , ka'u sa vola kina vei iko , ni'u sa kila ko na kitaka na ka ka'u sa kaya , ka uasivi cake kina .
57001022	Mo vakarautaka talega e dua na vale me'u moce kina : ni'u sa dinata ka'u na soli vei kemudou e na vuku ni nomudou masu .
57001023	Eratou sa loloma yani vei iko ko Epafira , keirau sa vesu vata kaya e na vuku i Karisito Jisu ;
57001024	kei iratou talega na noqu i tokani , ko Marika , ko Arisitako , ko Timasa , ko Luke .
57001025	Me tiko kei na yalomudou na loloma ni noda Turaga ko Jisu Karisito . Emeni .
58001001	Sai ira na parofita ka vosa kina eliu na Kalou vei ira na qase , e na gauna e vuqa , kei nai valavala e vuqa :
58001002	ia sai koya na Luvena sa vosa kina vei keda ko koya , e na gauna mai ki muri oqo ; o koya sa lesia ko koya mei taukei ni ka kecega , o koya sa bulia talega kina na vuravura kecega ;
58001003	o koya sa cila kina na nona serau kei na yaloyalo ni nonai tovo , a sa tokona na ka kecega e na nona vosa mana , a sa tiko sobu e na liga i matau i Koya sa levu sara maicake , ni sa vuya laivi oti vakataki koya na nodai valavala ca ;
58001004	ni sa yaco me uasivi cake vei ira na agilose , ni sa taukena na yaca sa uasivia na yacadra .
58001005	Io , ko cei vei ira na agilose sa kaya vua ko koya e na dua na siga , A Luvequ ko iko , au sa vakatuburi iko e na siga oqo ? sa kaya tale , Au na Tamana koi au , ena Luvequ ko koya ?
58001006	Ia ni sa kauta mai ko koya na Ulumatua ki vuravura , sa kaya , Me cuva vei koya ko ira kecega na agilose ni Kalou .
58001007	Ia e na vukudra na agilose sa kaya ko koya , O koya sa qisi ira na nona agilose me cagi , Kei ira na nonai talatala me yameyame ni buka .
58001008	Ia e na vuku ni Luvena ga , Ena sega ni mudu na nomuni tikotiko-vakaturaga , oi kemuni na Kalou : Sai titoko ni caka dodonu nai titoko ni nomuni matanitu :
58001009	Ni kemuni sa vinakata nai valavala dodonu , ka cata nai valavala ca , Sa lumuti kemuni kina na Kalou , a nomuni Kalou , E na waiwai ni reki mo ni uasivi cake kina vei ira na nomuni tokani .
58001010	Ia , Oi kemuni Turaga , ko ni a tauyavutaki vuravura e nai vakatekivu ; Ia na cakacaka ni ligamuni ko lomalagi :
58001011	Ena rusa oqori ; ia koi kemuni ena tiko ga : Ia ena madra mai oqori kecega me vaka nai sulu :
58001012	O ni na lobia talega me vaka nai tutuvi , ka na vakaisosomitaki : Ia koi kemuni sai kemuni tikoga , Ia ena sega ni bau mudu na nomuni veiyabaki .
58001013	Ia ko cei vei ira na agilose sa kaya vua ko koya e na dua na siga , Mo tiko e na ligaqu i matau , Ka me'u qisi ira oti mada na nomu meca mei tutu-ni-yavamu ?
58001014	Era sa sega li ni yalo dauveiqaravi ko ira kecega , sa talai yani me qaravi ira era na yaco emuri mei taukei ni bula ?
58002001	O koya oqo , e dodonu me da vakananuma vakalevu sara kina na ka eda a rogoca , de dua na siga e yali kina vei keda .
58002002	Ia kevaka ka vakadinadinataki na vosa era a tukuna ko ira na agilose , ka sa saumi vakadodonu nai valavala ca kei na talaidredre kecega ;
58002003	eda na bula vakaevei koi keda , kevaka eda sa vakaweleweletaka na bula levu oqo ; o koya sa vakatekivuna na Turaga me tukuna , ka vakadinadinataka mai kivei keda ko ira era a rogoca ;
58002004	ni sa vakadinadina tiko vei ira na Kalou , e nai vakatakilakila eso kei na ka e veivakurabuitaki eso kei na cakacaka mana e vuqa , kei nai votavota ni Yalo Tabu , me vaka na lomana ?
58002005	Ni sa sega ni solia ko koya vei ira na agilose me ra lewa na vuravura ena muri mai , o koya keitou sa vosataka .
58002006	A sa vakatakila e dua e na dua na tikina , ka kaya , A cava na tamata , mo nanumi koya kina ? Se na luve ni tamata , mo dautalevi koya kina ?
58002007	O sa buli koya me uasivi sobu vakalailai ga vei ira na agilose : O sa vakaisalataka e nai ukuuku kei na vakarokoroko , Ka lesia me lewa na cakacaka ni ligamu :
58002008	O sa vakamalumalumutaka na ka kecega me tu e ruku ni yavana . Ia ni sa vakamalumalumutaka vua na ka kece me lewa kina , sa sega ni vo e dua na ka me sega ni vakamalumalumutaki vua . Ia eda sa sega ni raica edaidai ni sa vakamalumalumutaki vua na ka kecega me lewa kina .
58002009	Ia eda sa raici Jisu ga , sa caka me uasivi sobu vakalailai ga vei ira na agilose , sa qai vakaisalataki e nai ukuuku kei na vakarokoroko , e na vuku ni sa vosota oti na mate ; me sa mate ko koya e na vuku ni tamata kecega , me vaka na loloma ni Kalou .
58002010	Ni sa kilikili kei koya , sai taukei ni ka kecega , ka sa vakavuna na ka kecega , ni sa vakauta na luvena e lewe vuqa ki na vanua vakaiukuuku , me vakarautaki koya e na dauvosota me sa nodra vu ni bula .
58002011	Ni sa dua bauga na Tamadra , ko koya sa vakasavasavataka kei ira era sa vakasavasavataki : ia e na vuku ni ka oqo sa sega kina ni madua ko koya me vakatokai ira me ra tacina ;
58002012	ni sa kaya , Au na tukuna na yacamuni vei ira na taciqu ; E na kedra maliwa nai soqosoqo lewe ni lotu ka'u na vakarokorokotaki kemuni e na sere .
58002013	Sa kaya tale , Au na vakararavi vei koya . Sa kaya talega , Raici au , kei ira na gone sa solia mai vei au na Kalou .
58002014	Ia ni sa lewe vata ka dra vata ko ira na gone , sa yaco talega ko koya me vakakina ; me vakamalumalumutaki koya kina sa lewa na mate , o koya na tevoro , e na vuku ni mate ;
58002015	me sereki ira talega era vaka na bobula e na nodra bula voli taucoko ni ra sa rerevaka na mate .
58002016	Ni sa sega sara ni mai vukei ira na agilose ko koya ; sa mai vukei ira ga na kawa i Eparaama .
58002017	O koya oqo sa kilikili kina kei koya , me yaco me vakataki ira na wekana e na ka kecega , me bete levu yalovinaka ka lomadina e na veika ni Kalou , me sorovaka na nodra i valavala ca na tamata .
58002018	Ni sa vosota na ka ca ko koya , ni sa dauveretaki , sa qai rawata kina me vukei ira era sa dauveretaki .
58003001	O koya oqo , kemudou na veiwekani yalosavasava , sa kacivi mei taukei ni ka vakalomalagi , dou vakananuma nai Apositolo kei na Bete Levu eda sa vakatusa tiko , ko Jisu :
58003002	o koya ka lomadina vua sa lesi koya , me vakataki Mosese talega e na nona mataqali taucoko .
58003003	A sa dodonu me dokai vakalevu ko koya ka vakalailai ko Mosese , ni sa dokai vakalevu ko koya sa tara na vale , ia ka vakalailai ga na vale .
58003004	Ni sa dua e tara na vale yadua ; ia ko koya sa tara na ka kecega sa Kalou .
58003005	Ia e dina ga sa lomadina ko Mosese e na nona mataqali taucoko , me vaka sai talatala , me vakatakilai kina na ka ena tukuni maimuri ;
58003006	ia na Karisito sa dina me vaka sa Gone e na nona mataqali ; ia sa nona mataqali koi keda , kevaka eda sa taura matua na noda doudou kei na reki ni nuinui me tu dei , me yacova nai vakataotioti .
58003007	O koya oqo , me vaka sa kaya na Yalo Tabu , E na siga oqo kevaka dou sa via rogoca na domona ,
58003008	Kakua ni vakaukauwataka na yalomudou , me vaka e na veivakacudrui , Me vaka e na siga ni dauvere e na lekutu :
58003009	Era sa dauveretaki au kina ko ira na nomudou qase , era sa vakatovolei au vakaca , Ni ra sa raica tiko na noqu cakacaka ka yabaki vasagavulu .
58003010	O koya oqo ka'u a cudru kina vei ira nai tabatamata ko ya , Ka kaya , Era sa cala tikoga e lomadra ; Ia era a sega ni kila na noqu i valavala .
58003011	Au a bubului kina e na noqu cudru , Ni ra na sega sara ni curu ki na noqu i vakavakacegu .
58003012	Dou raici kemudou vinaka , na veiwekani de tiko e na lomadra eso vei kemudou na yalo sa ca e sega ni vakabauta , dou sa biuta laivi kina na Kalou bula .
58003013	Ia dou dui veivakatavulici vakai kemudou e na veisiga kecega , ni sa vakatokai ga , Na siga edaidai ; de vakayalokaukauwataki e dua vei kemudou e na vuku ni sa dauveivakaisini nai valavala ca .
58003014	Ni sa noda ga na Karisito , kevaka eda sa taura matua nai vakatekivu ni noda dinata me tu dei , me yacova nai vakataotioti .
58003015	Ni sa tukuni tiko vakaoqo , E na siga oqo , kevaka dou sa via rogoca na domona , Dou qai kakua ni vakaukauwataka na yalomudou , me vaka e na veivakacudrui .
58003016	Ia ko cei ko ira era a vakacudruya ni ra sa rogoca oti ? ko ira kecega era sa lako vata kei Mosese mai Ijipita se segai ?
58003017	Ia sa cudru vei cei ko koya ka yabaki vasagavulu ? vei ira sai valavala ca , ka bale na yagodra e na lekutu se segai ?
58003018	Ia ko cei sa bubului kina ko koya me ra kakua ni curu ki na nonai vakavakacegu , vei ira ga sa sega ni vakabauta ?
58003019	Ia eda sa raica , ni ra sa sega ni curu rawa kina , ni ra sega ni vakabauta .
58004001	O koya oqo me da qai rere , ni sa soli tu na vosa ni yalayala me da curu ki na nonai vakavakacegu , de sega beka ni yaco dina kina koi kemudou eso .
58004002	Ni sa tukuni mai vei keda e dua na ka vinaka , me vaka talega vei ira : ia ka sega ni yaga vei ira na vosa era sa rogoca , ni ra sa sega ni dua vata e na vakabauta kei ira era sa vakarogoca .
58004003	Ni da sa qai curu ki nai vakavakacegu , koi keda sa vakabauta , me vaka sa vosa kina ko koya , Me vaka ka'u a bubului kina e na noqu cudru , Era na sega sara ni curu ki na noqu i vakavakacegu : ia sa dina sa oti na cakacaka ni sa tauyavutaki oti ko vuravura .
58004004	Ni sa dua na tikina sa vosataka vakaoqo ko koya nai kavitu ni siga , A sa vakacegu na Kalou mai na nona cakacaka kecega e na kenai kavitu ni siga .
58004005	Ia oqo talega , Era na sega sara ni curu ki na noqu i vakavakacegu .
58004006	Ia ni sa qai macala me curu kina eso , ia ko ira ka tukuni taumada vei ira na ka vinaka era sa sega ni curu kina , e na vuku ni nodra talaidredre :
58004007	a sa qai lokuca tale e dua na siga ko koya , ka sa tukuna ko Tevita ka kaya , E na siga oqo , ni sa oti na gauna dede ; me vaka sa kainaki , E na siga oqo , kevaka dou sa via rogoca na domona , Kakua ni vakaukauwataka na yalomudou .
58004008	Io , kevaka sa solia vei ira nai vakavakacegu ko Josua , ena sega ni vosataka tale ko koya e dua tani na siga .
58004009	O koya oqo sa vo tiko e dua nai vakavakacegu me nodra na tamata ni Kalou .
58004010	Ia ko koya sa curu ki na nonai vakavakacegu , sa vakacegu mai na nona cakacaka , me vaka sa vakacegu na Kalou mai na nona .
58004011	O koya oqo me da qai gumatua sara me da curu ki nai vakavakacegu ko ya , de bale e dua na tamata ni sa talaidredre vakakina .
58004012	Ni sa bula na vosa ni Kalou , ka kaukauwa , ka gata vakalevu ka mucu ga nai seleiwau batirua , ka suaka me wasea rua kina na lomada kei na yaloda , kei na nodai sema kei na uto ni sui , a sa vakalewa sara na nanuma kei nai naki ni yaloda .
58004013	A sa sega talega e dua na ka e sega ni rairai e matana : ia sa luvawale ga na ka kecega , ka vakarairaitaki sara , e na mata i koya eda na vakatusai keda vua .
58004014	Ia ni sa dua na noda bete levu , o koya ka curu ki lomalagi , o Jisu na Luve ni Kalou , tou taura matua na noda lotu .
58004015	Ni sa sega ni noda bete levu ko koya sa sega ni lomani keda rawa ni da sa malumalumu ; ia sa dauveretaki vakatautauvata e na ka kecega ko koya , ia ka sega na nona cala .
58004016	E na vuku ni ka oqori tou toro doudou kina ki nai tikotiko-vakaturaga loloma , me da vinakati kina , me da lomani talega ka vukei e na gauna e yaga kina .
58005001	Ia na bete levu yadua sa digitaki maivei ira na tamata , sa lesi vua na Kalou e na vukudra na tamata , me vakacaboi madrali kei nai soro e na vuku ni valavala ca :
58005002	sa rawarawa vua me lomani ira era sa sesewa , ka cala ; ni sa tiko talega vei koya na malumalumu .
58005003	Ia e na vuku ni ka oqo , me vaka e na vukudra na tamata sa vaka talega kina e na vukuna , sa dodonu me vakacaboi soro ko koya e na vuku ni valavala ca .
58005004	A sa sega e dua sa taura vakai koya na cakacaka vakarokoroko oqo , o koya ga sa lesi koya na Kalou , me vakataki Eroni .
58005005	Sa vaka talega kina na Karisito sa sega ni dokai koya me via bete levu vakataki koya ; e na vukuna ga sa kaya vua , O iko na Luvequ : Au sa vakatuburi iko e na siga oqo .
58005006	Me vaka talega na nona vosa e na tikina tani , A bete tawa mudu ko iko Me vakataki Melikiseteki .
58005007	O koya oqo e na veisiga ni nona tiko vakatamata , ni sa cabora oti na kerekere , kei na masumasu , kei na tagi vakararawa , ni sa vakawai na matana , vua sa rawata me vakabulai koya mai na mate , a sa rogoci ga e na ka sa rerevaka ko koya ;
58005008	ia sa dina ga sa Luvena ko koya , a sa vakatavulici ga e nai valavala ni talairawarawa , ni sa vosota tiko na ka rarawa ;
58005009	ia ni sa vakarautaki oti , sa yaco me vu ni bula tawa mudu vei ira kecega sa talairawarawa vua ;
58005010	sa kaciva na Kalou me bete levu me vaka nai valavala i Melikiseteki .
58005011	E vuqa na ka sa vo me keitou tukuni koya kina , ia ka sa dredre ga na kenai balebale , ni sa sega vei kemudou na daliga rogo .
58005012	Ni sa dodonu mo dou rawata makawa mo doui vakavuvuli , ia ka sa qai yaga mo dou vakatavulici tale se cava na vu ni vakavuvuli ni Kalou ; sa yaga talega vei kemudou na wai-ni-sucu , ka segai na kakana dina .
58005013	Ni sa sega ni kila vinaka nai vakavuvuli ni veivakadonui , ko koya sa gunuva walega na wai-ni-sucu ; ni sa gone lailai ga .
58005014	A sa yaga vei ira sa matua na kakana dina , o ira era sa vakarautaka na yalodra e nai valavala , me ra vakalewa rawa na ka se vinaka se ca .
58006001	Sa vakavulici ira me ra tu dei , ka gumatua sara , me ra kakua ni yalowai , ni sa vosa dina sara na Kalou ni sa yalataka na ka vinaka . O koya oqo me da qai laiva nai vakatekivu ni vakavuvuli kei Karisito me da toro cake me da matua sara ; me da kakua ni tauyavutaka tale e na veivutuni e na vuku ni valavala eda mate kina , e na vakabauta talega na Kalou ,
58006002	ai vakavuvuli ni veipapitaisotaki , kei na veitabaki liga , kei na nodra tu cake talega , ko ira na mate , kei na lewa ka sega ni mudu .
58006003	Ia na ka oqo eda na cakava , kevaka e vinaka vua na Kalou .
58006004	Ni sa dredre sara me vakavoui tale me ra veivutuni ko ira ka vakararamataki eliu , era a tovolea nai solisoli vakalomalagi , ka rawata na Yalo Tabu ,
58006005	ka tovolea na vosa vinaka ni Kalou , kei na kaukauwa ni bula ena muri mai ,
58006006	a ra sa qai vuki tale ; ni ra sa vakota tiko vakai ira na Gone ni Kalou ki na kauveilatai , ka beci koya e na matanavotu .
58006007	Ni sa vakalougatataka na Kalou na qele sa gunuva na uca sa lako wasoma kina , sa vakatubura na kau sa yaga vei ira era sa kelia :
58006008	ia sa sega ni vakabau ka sa vo e lailai me biu sara oqori sa vakatubura na kau votovotoa kei na soni ; ia na kenai otioti me visa .
58006009	Ia koi kemudou ga , sa lomani , e dina ga keitou sa vosa vakaoqo , ia keitou sa nanumi kemudou ni dou sa vinaka cake , ka ni na tu vei kemudou na ka sa lako vata kei na bula .
58006010	Ni sa sega ni tawa dodonu na Kalou me guilecava na nomudou cakacaka , kei na loloma , dou a vakatakila ki na yacana ni dou a qaravi ira era sa lotu , ia dou sa qarava tikoga .
58006011	Ia keitou sa vinakata mo dou dui gugumatua vakakina , mo dou vakanuinui matua sara kina ka me yacova nai vakataotioti :
58006012	mo dou kakua ni vucesa , mo dou muri ira ga era sa qai taukei ni veika ka yalataki ni ra a vakabauta ka vosota vakadede .
58006013	Ia ni sa yalayala vei Eparaama na Kalou , ka ni sa sega ni cavuta rawa e dua sa uasivi cake , sa qai cavuti koya ga e na nona bubului ,
58006014	ka kaya , E dina ka'u na vakalougatataki iko vakalevu , ka vakalewevuqataki iko vakalevu sara .
58006015	Sa vaka ga kina , ni sa vosota vakadede mada ko koya , sa qai yaco mei taukei ni ka ka yalataki .
58006016	Ia ni sa bubului ko ira na tamata , era sa daucavuta na ka sa levu cake : a sa oti vei ira na veileti e na bubului mei vakadinadina .
58006017	Sa vakakina na Kalou , ni sa vinakata ko koya me vakatakila dina sara kivei ira era na taukena na ka ka yalataki ni sa tu dei na nona lewa , sa vakadinadinataka e na bubului :
58006018	me rua kina na ka sa tu dei sara , sa sega ni rawa kina me vosa lasu na Kalou , me da vakacegui sara kina , koi keda eda sa laki vakaruru ni da sa taura nai nuinui sa viritu e matada :
58006019	ko ya sa tu vei keda mei kelekele ni yaloda , ni sa dina ka kaukauwa , ia ka sa curu sara ki loma ni lati :
58006020	a tikina ko ya sa curu kina e na vukuda ko Jisu , me nodai liuliu , ni sa qisi me bete levu ka tawa mudu me vaka nai valavala i Melikiseteki .
58007001	Ia ko Melikiseteki oqo , sa tui Selemi , a bete ni Kalou Cecere sara , sa tavaki Eparaama ni sa tale mai na nona mokuti ira na tui , a sa vosavakalougatataki koya ;
58007002	sa solia talega vei koya ko Eparaama nai katini ni ka kecega : ( nai balebale ni yacana na Tui ni caka dodonu , a yacana talega emuri na Tui Selemi , a kenai balebale na Tui ni veivakacegui ;
58007003	e sega ni tukuni na tamana , se na tinana , se na nona mataqali , sa sega ni vakatekivu na nona gauna , se oti na nona bula ; a sa caka me vaka na Luve ni Kalou ) , a sa tiko ga me bete ka sega ni mudu .
58007004	Dou vakasama na kena uasivi na tamata oqo , ni sa solia vei koya ko Eparaama na turaga qase nai katini ni kamunaga sa tokitaka .
58007005	A sa dina vei ira na luve i Livai , era sa bete , ni sa vakaroti vei ira e na vunau , me ra vakaisigana maivei ira na tamata , io , maivei ira na wekadra , ia sa dina ga ni ra sa lako mai na kawa i Eparaama :
58007006	ia ko koya oqo sa vakaisigana maivei Eparaama , a sa sega ni wili vata kei na nona mataqali , a sa vosavakalougatataki koya ka vosataki kina na yalayala .
58007007	Ia sa sega ni vakatitiqataki rawa oqo , ni sa vosavakalougatataki koya sa uasivi sobu ko koya sa uasivi cake vei rau .
58007008	Ia eke era sa taura nai sigana ko ira na tamata era sa dui mate ; ia maikea sa tukuni e dua ni sa bula tiko .
58007009	Io , kevaka e tara me'u vosa vakakina , ko Livai talega , o koya sa dautaura nai sigana , erau sa solia kei Eparaama nai sigana ;
58007010	ni sa bera ni sucu ko koya ni sa tavaki Melikiseteki ko tamana .
58007011	Ia kevaka sa rawa me ra vinaka sara e na vuku ni cakacaka ni bete vaka-Livai , ( ni sa tukuni vata kaya na vunau vei ira na tamata , ) ena yaga vakacava me tubu e dua tale na bete me vaka nai valavala i Melikiseteki , ka me sega ni vakatokai me vaka nai valavala i Eroni ?
58007012	Ia ni sa qai vakaisosomitaki na bete , sa dodonu sara me vakaisosomitaki talega na vunau .
58007013	Ia ko koya sa tukuni vakaoqo , sa dua tani na nona yavusa , sa sega maikina e dua na tamata sa qarava nai cabocabo-ni-soro .
58007014	Ni sa macala sara sa tubu maivei ira na Juta na noda Turaga ; ia na yavusa ko ya e sega ni vosa kina ko Mosese me ra bete .
58007015	Ia sa macala vakalevu sara ; ni sa tubu e dua tani tale na bete me vakataki Melikiseteki ,
58007016	o koya ka lesi , ka sega ni vaka na vunau vakavuravura , ko ya ga me vaka na kena mana ni bula tawa mudu .
58007017	Ni sa tukuna ko koya , O iko na bete tawa mudu Me vaka nai valavala i Melikiseteki .
58007018	Sa dina sa mudu na vunau sa liu ni sa malumalumu ka sega ni yaga :
58007019	ni sa sega ni vinaka sara e dua na ka e na vuku ni vunau , ia sa kenai liuliu ni nuinui sa vinaka cake , o koya eda sa toro voleka kina vua na Kalou .
58007020	Ka ni sa ia na bubului e na nona lesi me bete :
58007021	( ni sa buli walega me ra bete ko ira oqori , ia ka segai e na bubului ; ia ko koya oqo e na bubului ; e na vuku i koya sa kaya vua , Sa bubului ko Jiova , ka na sega ni veivutuni , O iko na bete tawa mudu : )
58007022	sa uasivi cake vakakina na veiyalayalati , o koya sa kenai vakadinadina ko Jisu .
58007023	Ia ko ira oqori era lesi me ra bete , era sa lewe vuqa , ni sa tarova na nodra tiko na mate :
58007024	ia ko koya oqo , sa sega ni vakaisosomitaki na nona cakacaka vakabete , ni sa tiko ga ka tawa mudu .
58007025	O koya oqo sa rawarawa kina vua me vakabulai ira sara era sa lako mai vua na Kalou e na vukuna , ni sa bula tikoga ko koya me masulaki ira .
58007026	Ni sa dodonu me noda e dua na bete sa vakaoqo , sa yalosavasava , sa yalovinaka , sa tawa ca , sa tawase tani maivei ira na tamatai valavala ca , a sa caka me uasivi cake kei lomalagi e na nona cecere :
58007027	o koya e sega kina ni yaga e na veisiga , me vakacabora taumada nai soro ni nonai valavala ca , ia emuri nai soro ni nodra i valavala ca na tamata , me vakataki ira na bete levu : ni sa cakava oqo vakaduaga ko koya , ni sa vakacabori koya .
58007028	Ia sa buli e na vunau na tamata era sa malumalumu me bete levu ; ia na Luve ni Kalou sa caka me vinaka sara ka sega ni mudu e na bubului sa tarava na vunau .
58008001	Ia sa kena levu ni veika sa vosataki oti : Sa vakaoqo na noda bete levu , sa tiko e na liga i matau ni tikotiko i Koya sa levu mai lomalagi ;
58008002	ai talatala e na tikina tabu , kei na vale tabu dina , sa sega ni tara na tamata , sa tara ga na Turaga .
58008003	Ni ra sa lesi kecega na bete levu me vakacabora nai madrali kei nai soro : o koya oqo sa dodonu talega kina vei koya na bete levu oqo me dua na ka me vakacabora .
58008004	Ia kevaka sa tiko ga e vuravura ko koya , ena sega ni bete , ni ra tiko na bete era vakacabora nai madrali me vaka na vunau :
58008005	o ira sa kitaka nai vakatakarakara kei na yaloyalo ni veika vakalomalagi , me vaka sa vakatakila vei Mosese na Kalou ni sa voleka ni tara na vale tabu : ka kaya , Raica , mo cakava na ka kecega me tautauvata kei na kenai vakatakarakara ka vakatakilai vei iko e na ulu-ni-vanua .
58008006	Sa qai nona na cakacaka vakabete e uasivi cake , me vaka sa dautataro talega ko koya e na dua na veiyalayalati e uasivi cake , o koya sa vakataudeitaka e na vosa ni yalayala e uasivi cake .
58008007	Kevaka sa vinaka oqori sa taumada , e sega tale ni vakasaqarai e dua tani .
58008008	Ia ni sa sega ni vinakata , sa kaya ko koya , Sa vosa ko Jiova , ena yaco na siga , Ka'u na cakava kina na veiyalayalati vou vei ira na mataqali nei Isireli kei na mataqali nei Juta :
58008009	Ena sega ni vaka na veiyalayalati ka'u a cakava vei ira na nodra qase E na siga ka'u a taura kina na ligadra me tuberi ira mai na vanua ko Ijipita ; Ni ra sa sega ni tu dei e na noqu veiyalayalati , A sa kaya kina ko Jiova , ka'u a sega ni maroroi ira .
58008010	A sa kaya ko Jiova , Sa vakaoqo na veiyalayalati ka'u na cakava vei ira na mataqali nei Isireli ni sa oti na gauna ko ya ; Au na tugana na noqu vunau ki na lomadra , Ka vola e na yalodra : Ia ka'u na yaco me nodra Kalou , Ia era na yaco me noqu tamata :
58008011	Ia era na sega ni vakavulici ira yadua me nona lewe-ni-koro Kei na wekana , ka kaya , Mo kila na Turaga : Ni ra na kilai au kecega , ko ira sa tamata lalai kei ira talega sa turaga .
58008012	Ni'u na yalovinaka vei ira sa sega ni dodonu , Ia ka'u na sega ni nanuma tale na nodra i valavala ca kei na nodra talaidredre .
58008013	Ni sa cavuta ko koya e dua sa vou , sa vakamadrataka oqori ka taumada . Ia na ka sa qai madra mai ka makawa sa voleka ni takali sara .
58009001	Sa dina ga sa tu kei na veiyalayalati ka taumada eso nai vakaro ni lotu , kei na vale-ni-soro vakavuravura .
58009002	Ni sa caka ga na vale tabu ; o koya sa taumada , sa tu kina nai tutu-ni-cina , kei na tepeli , kei na madrai dauraici ; a yacana oqo na tikina tabu .
58009003	Ia sa sivi nai karua ni lati , sa qai tu na vale tabu sa vakatokai na loqi tabu sara ;
58009004	sa tu kina na miqa koula , kei na kato ni veiyalayalati sa botani na yasana kece e na koula , sa tu kina na bilo koula sa tawa e na mana , kei nai titoko talega i Eroni o koya sa kubu , kei na vatu raraba ni veiyalayalati ;
58009005	sa tu ga e cake koi rau na jerupi vakaiukuuku sa vakaruruga nai cabocabo-ni-bulubulu ; ia ka sa dredre edaidai me tukuni yadua na veika oqo .
58009006	Ia ni sa vakarautaki oti na veika oqo , sa curu ko ira na bete e na veisiga ki nai matai ni vale tabu , ka ia kina na lotu :
58009007	ia sa curu ki na kenai karua na bete levu duaduaga vakaduaga e na veiyabaki , ka kauta na dra , a sa vakacabora e na vukuna , e na vuku talega ni nodra vakacala ka na tamata :
58009008	a sa vakatakila na Yalo Tabu na ka oqo , ni sa sega ni vakarairaitaki mai na sala ki na loqi tabu sara , e na gauna sa tu ga kina na vale tabu ka taumada .
58009009	A kenai vakatakarakara walega oqori , ka yacova na gauna oqo , sa vakacabori kina nai madrali kei nai soro , o koya sa sega ni vakasavasavataka rawa na nona lewa-eloma ko koya sa mai lotu ;
58009010	( e na kakana kei na ka-ni-gunu , kei na vuivui vakavuqa ) kei na veivakaro vakavuravura , sa lesi me yaco mada na gauna ni veivakadodonutaki .
58009011	Ia sa lako mai na Karisito , a sa bete levu e na ka vinaka ena muri mai , e na vale tabu levu ka uasivi cake na kena vinaka , e sega ni tara e na liga , ni sa sega ni caka vakakina ;
58009012	e sega talega e na dra ni me kei na luve ni pulumokau , e na nona dra ga sa curu vakadua ki na loqi tabu sara , ni sa rawata me solia na bula tawa mudu .
58009013	Ia kevaka sa yaga na dra ni pulumokau kei na me , kei na dravusa ni pulumokau yalewa ni sa kureitaki vei ira sa dukadukali , me savasava kina na yagodra :
58009014	ena vakatanievei na dra nei Karisito , o koya ka vakacabori koya vua na Kalou e na vuku ni Yalo Tabu tawa mudu ia ka sega vua na ca , ena sega beka ni rawarawa sara me vui laivi kina na nomudou lewa-eloma mai na cakacaka sa ka ni mate , mo dou qarava na Kalou bula ?
58009015	O koya oqo sa yaco kina ko koya me dautataro e na veiyalayalati vou , me ra rawata kina ko ira ka kacivi nai votavota tawa mudu ka yalataki , e na vuku ni nona mate , sai soro ni valavala ca ka caka oti e na gauna ni veiyalayalati taumada .
58009016	Ia kevaka sa dua na veiyalayalati , sa yaga me mate o koya sa ia kina na veiyalayalati :
58009017	ni sa mate sa vakataudeitaki kina na veiyalayalati ; ia ka sa sega ni yaga vakalailai ni sa bula tiko ko koya sa ia na veiyalayalati .
58009018	O koya oqo sa sega kina ni vakatabui wale na veiyalayalati sa taumada , sa caka ga e na dra :
58009019	io , ni sa cavuta oti ko Mosese nai vakavuvuli kecega ni vunau vei ira kecega na tamata , sa qai kauta ko koya na kedra dra na luve ni pulumokau kei na me , kei na wai , kei na vuti ni sipi sa vakadamudamutaki , kei na isopa , ka kureitaka ki nai vola , kivei ira kece talega na tamata ,
58009020	ka kaya , Oqo na dra ni veiyalayalati sa kitaka vei kemudou na Kalou .
58009021	Sa kureitaka vaka talega kina na dra ki na vale tabu , kei na bilo kecega ni lotu .
58009022	Ia ka vica na ka sa sega ni vakasavasavataki e na dra me vaka na vunau ; ia kevaka sa sega ni vakadavei na dra , sa sega ni bokoci nai valavala ca .
58009023	Ia sa dodonu kina me vakasavasavataki nai vakatakarakara ni veika mai lomalagi e na veika oqo ; ia na veika dina sa vakalomalagi sa vakasavasavataki e nai soro e uasivi cake vei ira .
58009024	Ni sa sega ni curu na Karisito ki na loqi tabu sa caka e na liga , oqori sai vakatakarakara ga ni ka dina ; sa curu ki na lomalagi dina ga , me rairai edaidai e na mata ni Kalou e na vukuda ;
58009025	sa sega talega ni vakacabori koya vakavuqa , me vaka sa curu na bete levu ki na loqi tabu e na veiyabaki , ka kauta na dra ni ka tani ;
58009026	ia ke sa vakakina ke sa dodonu me mate vakavuqa mai nai vakatekivu kei vuravura : sa qai vakarairaitaki vakadua ko koya e nai vakataotioti ni veigauna sa loku me kauta tani nai valavala ca ni sa vakacabori koya .
58009027	Ia me vaka sa lesi me mate vakadua ko ira na tamata , ka me qai muri na siga ni lewa :
58009028	sa vakacabori vakadua vaka talega kina na Karisito me cudruvi e na vuku ni valavala ca ni lewe vuqa ; ka na rairai mai vakarua ko koya kivei ira sa waraki koya me ra bula , ia ena sega ga mei soro .
58010001	Sa tu ga e na vunau nai vakatakarakara ni veika vinaka me na muri mai , ia ka sega ni koya na yaloyalona dina , ka sega talega ni rawa e nai soro era sa cabora tiko e na veiyabaki , me vakasavasavataki ira era toro tiko kina .
58010002	Ia kevaka sa rawa , sa sega li ni mudu na nodra vakacabori , ni ra sa sega ni beitaki tiko e nai valavala ca ko ira sa dausoro , ni ra sa vakasavasavataki vakadua ?
58010003	ia e nai soro oqori sa vakananumi tale kina nai valavala ca e na veiyabaki .
58010004	Ni sa dredre sara me kauta tani nai valavala ca na dra ni pulumokau kei na me .
58010005	O koya oqo sa kaya kina ko koya ni sa lako mai ki vuravura , Ai soro kei nai madrali ko sa sega ni vinakata , Ia ko sa vakarautaka ga vei au na yago :
58010006	Ai soro kama , kei nai soro talega sa sorovaki kina nai valavala ca , ko sa sega ni reki kina :
58010007	Au sa qai kaya , Raica , au sa lako mai , ( Au a volai e nai vola vivigi , ) Me'u cakava na ka ko sa vinakata , na Kalou .
58010008	Sa kaya eliu ko koya , Ai soro kei nai madrali kei nai soro kama kei nai soro sa sorovaki kina nai valavala ca , ko sa sega ni vinakata , se rekitaka , ( o koya sa vakacabori me vaka na vunau , )
58010009	sa qai kaya ko koya , Raica , au sa lako mai me'u cakava na ka ko sa vinakata , na Kalou . Sa kauta tani ko koya nai matai , me vakayacora na kenai karua .
58010010	Ia eda sa vakasavasavataki e na vuku ni lewa oqo , e na yago i Jisu Karisito ni sa cabori vakadua .
58010011	Ia ko ira kecega na bete era sa tu ka cakacaka e na veisiga , ka vakacabora wasoma nai soro ko ya sa sega ni kauta tani rawa nai valavala ca :
58010012	ia ko koya oqo , ni sa vakacabora oti vakadua nai soro e dua ga e na vuku ni valavala ca , sa qai tiko sobu e na liga i matau ni Kalou ;
58010013	a sa qai waraka tiko me vakayacori ko ira na nona meca mei tutu-ni-yavana .
58010014	Ni sa vakacabora vakadua nai soro sa cakava kina ko koya na ka kecega e yaga vei ira era sa vakasavasavataki tiko .
58010015	Ia sai vakadinadina talega vei keda na Yalo Tabu : io , ni sa kaya oti ko koya ,
58010016	Oqo na veiyalayalati ka'u na cakava vei ira Ni sa oti na gauna ko ya , sa qai kaya na Turaga , Au na tugana na noqu vunau ki na yalodra , Ka vola e na lomadra ;
58010017	Ia na nodra i valavala ca kei na nodra talaidredre ka'u na sega ni nanuma tale .
58010018	Ia kevaka sa bokoci na veika oqori , sa sega ni vakacabori tale nai soro ni valavala ca .
58010019	O koya oqo , oi kemudou na veiwekani , ni da sa qai doudou rawa me da curu ki na loqi tabu sara e na vuku ni dra i Jisu ,
58010020	e na sala vou ka bula , o koya sa qai vakatara vei keda ko koya , ia sa ka e curu kina nai lati , oqori na yagona ;
58010021	ka ni sa dua talega na noda bete levu e na vale ni Kalou ;
58010022	me da toro voleka yani e na yalo dina kei na vakabauta dina sara , ni sa kureitaki tu na yaloda me da kakua ni beitaki keda e na ca , ka sa vakasilimi tu na yagoda e na wai makare .
58010023	Tou taura matua na vakatusa ni noda vakabauta me kakua ni yavala ; ni sa yalodina ko koya sa yalataka ;
58010024	me da veivakananumi keda vakai keda me da veivakatakatai me dauloloma kai valavala vinaka :
58010025	me da kakua ni biuta na vakasoqoni vata , me vaka nai valavala ni tamata eso ; me da veivakamasuti tiko : ia me vakalevu , ni dou sa raica sa toro voleka mai na siga .
58010026	Io , kevaka eda sai valavala ca ka sa yaloda kina , ni da sa kila oti nai vakavuvuli dina , sa qai sega tale e dua tani nai soro ni valavala ca :
58010027	sa vo ga na noda waraka e na rere na siga ni lewa , kei na cudru waqawaqa talega , oqori ena kani ira na meca .
58010028	O koya sa beca na vunau i Mosese sa mate ga , sa sega tale ni lomani , ni sa beitaka vei koya e le rua se le tolu nai vakadinadina :
58010029	dou vakasama se na vakaevei na kena levu cake ni cudruvi , sa dodonu me yaco vua , sa butuka na Luve ni Kalou , a sa vakawaletaka na dra ni veiyalayalati sa vakasavasavataki kina , a sa beci koya na Yalo ni loloma ?
58010030	Ni da sa kilai koya sa kaya , Sa noqu i tavi me'u cudruvaka , au na sauma ga . Ka sa kaya tale , Ena lewai ira na nona tamata ko Jiova .
58010031	Sa ka rerevaki me lutu ki na liga ni Kalou bula .
58010032	Ia dou vakananuma na veisiga eliu , dou a vakararamataki kina ka dou a qai vosota na veivala e na rarawa vakaidina ;
58010033	eso , ni dou a vakasesevotuni e na veivakalialiai kei na veivakararawataki ; ka so , ni dou a tiko vata kei ira era sa vakakina .
58010034	Ni dou a lomani ira ga era sa vesuki , ka reki ni sa kovei na nomudou i yau , ni dou sa kila e na lomamudou sa tu ga mai lomalagi na nomudou i yau e vinaka cake kina ka veiqati .
58010035	O koya oqo mo dou qai kakua ni biuta na nomudou dinata ena levu na kenai sau .
58010036	Ni sa yaga vei kemudou na vosota , mo dou cakava na ka sa lewa na Kalou , ka me nomudou kina na ka ka yalataki .
58010037	Ni na dede vakalailai , Ena qai lako mai ko Koya e lako mai , ka na sega ni dede sara .
58010038	Ia ena bula na tamata yalododonu e na vakabauta : Ia , kevaka sa suka tani tale , ena sega ni vinakati koya na yaloqu .
58010039	Ia koi keda , eda sega ni vakataki ira sa suka tale yani ki na rusa ; eda sa vakataki ira ga era sa vakabauta tiko me bula na yalo .
58011001	Ia na vakabauta sa vaka ni sa vakayacori na veika sa vakanuinuitaki , e vaka ni sa vakaraitaki na veika sa tawa kune .
58011002	Ni sa ka oqo sa rogo vinaka kina eliu ko ira na qase .
58011003	Na vakabauta eda sa kila kina ni sa ia na veibuli e na vosa ni Kalou , ia sa sega ni caka na veika sa rairai mai e na veika sa kune tiko .
58011004	Ni sa vakabauta sa vakacabora ko Epeli nai soro sa vinaka vua na Kalou ka ca na nei Keni , ka sa rawata kina nai vakadinadina ni sa yalododonu , ni sa vakatakila na Kalou ni sa vinakata na nonai madrali : ia na ka oqo sa vosa tikoga kina ko koya ni sa mate tu .
58011005	Ni sa vakabauta sa kau yani kina ko Inoki ka sega ni mate ; a ra sa sega ni kunei koya , ni sa kauti koya yani na Kalou : ia ni sa bera ni kau yani , sa tu ga vua nai vakadinadina ni sa vinakati koya na Kalou .
58011006	Ia kevaka sa sega na vakabauta , sa dredre sara me da vinakati : o koya sa torova na Kalou e dodonu me vakabauta ni sa bula ko koya , ni sa saumi ira talega era sa dauvakasaqarai koya .
58011007	Ni sa vakabauta sa rere kina ko Noa , ni sa vakasalataka oti na Kalou e na vuku ni veika sa bera ni rairai mai , a sa taya e dua na waqa ko koya me vakabulai ira kina na nona lewe-ni-vale ; a sa vakalewai ira kina na kai vuravura , ka yaco mei taukei ni veivakadonui sa yaco e na vakabauta .
58011008	Ni sa vakabauta sa talairawarawa kina ko Eparaama , ni sa kacivi me lako ki na vanua sa bera ni soli vua me taukena ; ka sa lako yani , ia sa sega ni kila na vanua sa lako kina .
58011009	Ni sa vakabauta sa laki tiko vulagi kina e na vanua ka yalataki , me vaka sa sega ni nona , ka tiko walega e na veivale laca , ko Aisake talega kei Jekope , eratou taukena vata emuri na ka ko ya ka yalataki :
58011010	ni sa nuitaka ko koya na koro sa tauyavutaki , ka tara na Kalou ka cakava .
58011011	Ni sa vakabauta sa vakaukauwataki kina ko Sera me kunekunetaka na kawa , a sa vakasucu gone ni sa oti na kena gauna , ni sa nanuma ga sa yalodina ko koya ka yalataka :
58011012	o koya sa tubu kina mai vua e lewe dua , o koya e vaka sa mate , e lewe vuqa me vaka na veikalokalo ni lomalagi , e vaka talega na nuku mai matasawa e sega ni wili rawa .
58011013	Sa mate e na vakabauta ko ira kecega oqo ia ka sa sega ni nodra dina na veika ka yalataki , era sa raica vakayawa , ka ciqoma , ka tukuni ira ni ra a tiko vulagi ga ka veilakoyaki voli e vuravura .
58011014	Ia ko ira sa vosa vakaoqo era sa vakatakila sara ni ra sa vakasaqara na vanua sa nodra .
58011015	E dina ga , kevaka era sa nanuma na vanua ko ya era sa biuta laivi tu , sa rawarawa ga me ra lesu tale kina .
58011016	Ia era sa qai guta sara e dua na vanua sa vinaka cake , ko ya sa vakalomalagi : o koya ga oqo e sega kina ni madua na Kalou me vakatokai me nodra Kalou : ni sa tara ko koya e dua na koro me nodra .
58011017	Ni sa vakabauta sa vakacabori Aisake kina ko Eparaama , ni sa vakatovolei , ia ko koya ka vosataki kina na yalayala sa vakacabori koya na le dua bauga o koya ka vakatubura ko koya
58011018	ia ka sa kainaki e na vukuna eliu , Na kawa i Aisake ena vakatokai me nomu kawa :
58011019	ni sa vakadinata ko koya sa rawarawa vua na Kalou me vakabulai koya tale mai na mate ; a sa tauri koya tale vakakina e nai vakatakarakara .
58011020	Ni sa vakabauta sa vosavakalougatataki Jekope kei Iso kina ko Aisake e na veika sa bera .
58011021	Ni sa vakabauta sa vosavakalougatataki rau kina na luve i Josefa ko Jekope , ni sa voleka ni mate ; a sa cuva sobu e na nonai titoko .
58011022	Ni sa vakabauta sa tukuna kina ko Josefa , ni sa voleka ni mate , ni na lako tani ko ira na luve i Isireli ; a sa tataunaka na suina .
58011023	Ni sa vakabauta sa vunitaki Mosese ka vula tolu koi rau na nona qase , ni sa sucu ko koya , ni rau sa raica sa matavinaka na gone ; a rau sa sega ni rerevaka nai vakaro ni tui .
58011024	Ni sa vakabauta sa bese kina ko Mosese , ni sa qai tamata bula mai , me vakatokai me luvena na luve i Fero na goneyalewa ;
58011025	ni sa digitaka me vosota na veivakacacani kei ira na tamata ni Kalou , ia ka cata ni bau marau walega e nai valavala ca e na siga eso ;
58011026	ni sa vakadinata sai yau levu me vakalialiai e na vuku i Karisito , ia na ka lailai nai yau mai Ijipita : ni sa vakaraica tu na kenai sau .
58011027	Ni sa vakabauta sa biuti Ijipita kina ko koya , ka sega ni rerevaka na cudru ni tui ; ni sa gumatua me vaka sa raici koya sa sega ni kune .
58011028	Ni sa vakabauta sa ia kina ko koya na kana vata ni lako-sivia , kei na kureitaka na dra , me kakua ni tarai ira ko koya sa vakamatei ira na ulumatua .
58011029	Ni sa vakabauta era sa lako kina eloma ni Wasawasa Damudamu me vaka sa vanua mamaca : ia ni sa vakatovolea ko ira na kai Ijipita me ra bau vakakina , era sa luvu .
58011030	Na vakabauta sa bale kina na bai mai Jeriko , ni sa buku na druadrua ka bogi vitu .
58011031	Ni sa vakabauta sa sega kina ni rusa vata kei ira sa sega ni vakabauta ko Reapi , na yalewa dautagane , ni sa kauti rau e na veivakacegui erau sa yamata .
58011032	Ia a cava tale me'u kaya ? ni sa dede sara kevaka ka'u sa tukuni Kitioni , kei Peraki , kei Samisoni , kei Jefica , kei Tevita , kei Samuela , kei ira na parofita :
58011033	o ira , ni ra sa vakabauta , era sa vakamalumalumutaka na matanitu eso , era sa cakava na ka e dodonu , era sa rawata me nodra na veika ka yalataki , era sa tabonaka na gusu ni laioni ,
58011034	era sa bokoca na bukawaqa rerevaki , era sa bula mai nai seleiwau , era sa vakaukauwataki tale ni ra sa malumalumu , era sa qaqa e nai valu , era vakasavi ira nai valu ni kai tani .
58011035	Sa tauri ira tale ko ira na yalewa eso na kai nodra , era sa tu cake tale mai na mate : ia ka so sa vakararawataki vakalevu , a ra sa bese ga ni bula ; me vinaka cake kina na nodra tu cake tale mai na mate ;
58011036	ia sa vakatovolei eso e na veivakalialiai kei na vakanakuitataki , kei na vesu talega kei na biu ki na vale ni veivesu ;
58011037	era sa lauviri e na vatu , era sa varomusuki rua , era sa dauveretaki , era sa vakamatei e nai seleiwau : era sa veilakoyaki voli ka sa vakaisulu e na kuli ni sipi kei na kuli ni me ; era sa dravudravua sara , era sa vakararawataki , era sa vakacacani ;
58011038	( ia sa sega ni yaga ko ira na kai vuravura me ra tiko vata kei ira : ) era sa se ki na veivanua liwa lala , ki na veiulu-ni-vanua , kei na qara eso , kei na veiqaravatu e vuravura .
58011039	Ia ko ira kecega oqo era sa rogo vinaka e na vuku ni vakabauta , ia ka sega ni nodra dina na ka ka yalataki :
58011040	Ia sa vakarautaka na Kalou vei keda na ka e vinaka cake , me ra kakua kina ni vakavinakataki sara duaduaga me da vakavinakataki sara vata ga .
58012001	E na vuku ni ka oqo , ni sa vakavolivoliti keda talega e lewe vuqa e vaka na o era sa vakaraici keda , me da biuta laivi tu na ka bibi kece kei nai valavala ca eda sa tao rawarawa kina , ka me da ciciva tikoga na cere sa tu e matada ,
58012002	ka me da vakaraici Jisu , o koya sa vakatekivuna ena sauma talega na noda vakabauta ; o koya , e na vuku ni marau sa viritu e matana , sa vosota na kauveilatai , ka sa sega ni madua ni sa vakalialiai kina , a sa qai tiko sobu ko koya e na liga i matau ni tikotiko-vakaturaga ni Kalou .
58012003	Dou qai vakananumi koya sa vosota ni sa vosavakacacataki koya vakalevu ko ira na tamata ca , de oca ka waicala na lomamudou .
58012004	Dou sa sega tu ni vorata mo dou vakamatei , e na nomudou veivala kei nai valavala ca :
58012005	ia dou sa guilecava nai vakavuvuli sa vosa kivei kemudou me vaka kivei ira na gone , Na luvequ , mo kakua ni beca ni sa cudruvi iko ko Jiova , Se yalowai ni sa vunauci iko ko koya :
58012006	O koya sa lomana ko Jiova , sa cudruva ko koya , Ka sa yaviti ira kecega na luvena sa vinakata ko koya .
58012007	Kevaka dou sa cudruvi , sa qai kitaka vei kemudou na Kalou me vaka vei ira na luvena ; io , ko cei na gone sa sega ni cudruvi koya ko tamana ?
58012008	Ia kevaka dou sa sega ni cudruvi , sa dauia vei ira kecega , dou sa qai vaka na gone e sega ni vakatamani , ka sega ni vaka na luvena dina .
58012009	Ia sa daucudruvi keda na tamada vakayago , ia eda a daudoka : ena sega li ni levu cake sara na noda talairawarawa vei koya na Tama ni yaloda , ka da na bula kina ?
58012010	Ia ko ira oqori era a daucudruvi keda e na veisiga eso me vaka era sa vinakata ; ia ko koya me bau yaga vei keda , me da vakataki koya kina e na yalosavasava .
58012011	Ia ka sega ni ka ni marau na dauveicudruvi ni sa ia tiko , a ka rarawa ga : ia emuri sa qai vuataka na vua ni yalododonu era sa vakacegui kina ko ira sa caka vei ira .
58012012	O koya oqo mo dou qai vakaukauwataka na liga sa wadamele , kei na duru sa malumalumu ;
58012013	ka vakadodonutaka na sala ki na yavamudou , me kakua ni vakasesei ko koya sa gera , me vakabulai ga .
58012014	Dou segata mo dou veivinakati kei ira na tamata kecega , kei na yalosavasava , ni sa sega e dua ena raica na Turaga kevaka e sega vua na ka oqo :
58012015	ka dou qarauni kemudou vinaka de bale e dua mai na loloma ni Kalou ; de dua na waka gaga e tubu cake ka ia kina na rarawa , ka vaqeleqelewataki kina na lewe vuqa ;
58012016	de dua na daudara , se dua sa beca na ka tabu , me vakataki Iso , o koya ka volitaka na nona ulumatua e na kakana e dua bau :
58012017	ni dou sa kila , sa gadreva emuri ko koya me vosavakalougatataki ; ia sa bureitaki vua : ( ni sa sega ni kunea na ka e rawa kina na vuki me duatani , ) ia ka sa vakasaqara matua , ka vakawai na matana .
58012018	Ni dou sa sega ni lako mai ki na ulu-ni-vanua sa tarai rawa , a sa caudre e na buka , kei na o loaloa , kei na butobuto , kei na cava ,
58012019	kei na rorogo ni davui , kei na domo ni vosa ; ko ya sa masu kina ko ira era a rogoca , me kakua ni vosataki tale vei ira ;
58012020	ni ra sa sega ni vosota rawa na ka sa vakaroti , Kevaka e tara na ulu-ni-vanua e dua na manumanu e yavai va , ena vakaviriki e na vatu ;
58012021	ia sa ka rerevaki sara na kenai rairai ni ka ko ya , ka sa kaya kina ko Mosese , Au sa domobula ka sautaninini vakalevu :
58012022	ia dou sa lako mai ki na ulu-ni-vanua ko Saioni ga , kei na koro ni Kalou bula , ki Jerusalemi vakalomalagi , kei na nodra i soqosoqo na agilose e sega ni wili rawa ,
58012023	kei na nodra i soqosoqo na ulumatua , sa volai mai lomalagi , vua talega na Kalou sa lewai ira kecega na tamata , kei na yalodra na tamata yalododonu sa yaco kece kina na nodra vakalougatataki ,
58012024	kivei Jisu talega na dautataro ni veiyalayalati vou , kei na dra sa kureitaki , oqori ga sa cavuta tiko na ka vinaka , sa cavuta na ka ca na dra i Epeli .
58012025	Dou raica , mo dou kakua ni bese vua sa vosa . Ia kevaka era a sega ni dro bula ko ira era a bese vua sa vosa e vuravura , ena dredre vakalevu cake vei keda , kevaka eda sa vuki tani mai vua sa vosa mai lomalagi :
58012026	o koya sa vakayavalataki vuravura e na domona e na gauna ko ya : a sa qai yalataka , ka kaya , Sa vakadua tale , ka'u na sega ni vakayavalataki vuravura ga , ko lomalagi talega .
58012027	Ia oqo , Sa vakadua tale , sa vakatakilai mai kina ni na kau tani yani na veika sa vakayavalataki , me vaka na veika sa caka , me tu dei kina na veika sa sega ni vakayavalataki rawa .
58012028	Ia ni da sa rawata na matanitu sa sega ni vakayavalati rawa , me da taura matua na loloma sa soli , eda sa qarava vinaka kina na Kalou e na yalomatua kei na rere :
58012029	ni sa bukawaqa caucaudre na noda Kalou .
58013001	Me tiko ga na veilomani vakaveitacini .
58013002	Kakua ni guilecava na vakani ira na vulagi : ni sa so era a vakania na agilose eso ka lecava ga .
58013003	Mo dou nanumi ira era sa vesu tu ; me vaka dou sa vesu vata , kei ira talega era sa vakaloloma , me vaka dou sa vakayago talega .
58013004	Sa kilikili kei ira na tamata kece na vakawati , kei nai mocemoce e sega ni veibutakoci : ia ko ira na daudara kei ira na dauyalewa ena lewai ira na Kalou .
58013005	Mo dou kakua ni daukocova nai lavo : ia dou lomavinaka e na ka sa tu vei kemudou : ni sa kaya ko koya , Au na sega sara ni biuti iko , se vakalaivi iko .
58013006	E na vuku ni ka oqo eda sa doudou kina me kaya , A noqu i vukevuke ko Jiova , ia ka'u na sega ni rere A cava na ka ena kitaka vei au na tamata ?
58013007	Dou nanumi ira era a liutaki kemudou , era a tukuna vei kemudou na vosa ni Kalou ; vakadamurimuria na nodra vakabauta , ka nanuma nai otioti ni nodra i valavala .
58013008	Sai koyakoya tikoga ko Jisu Karisito , e na siga sa oti , kei na siga edaidai , kei na veisiga emuri .
58013009	Dou kakua ni veikauyaki e nai vakavuvuli e vuqa sa lako vakatani . Ni sa yaga me vakataudeitaki na yalo e na loloma sa soli , ia me kakua ga e na kakana , sa sega ni yaga vei ira era sa oga kina .
58013010	Sa dua na nodai cabocabo-ni-soro , sa sega ni dodonu me kana kina ko ira sa qarava na vale tabu .
58013011	Ni sa vakamai e nai bili ni koro na yago ni manumanu oqori , sa kauta na kedra dra ki na loqi tabu ko koya na bete levu mei soro ni valavala ca .
58013012	O koya ga oqo sa mate kina ko Jisu e taudaku ni matamata-ni-koro , me vakasavasavataki ira na tamata e na nona dra .
58013013	E na vuku ni ka oqo me da lako kina kivei koya ki nai bili , ka vosota vata kaya na veivakalialiai .
58013014	Ni sa sega na noda koro eke me da tiko vakadua kina , ia eda sa vakasaqara ga e dua ena muri mai .
58013015	Ia ko koya oqo me da qai vakacabora tikoga nai madrali ni vakavinavinaka vua na Kalou e na vukuna , oqori na vua ni tebenigusuda , ni da tusanaka na yacana .
58013016	Kakua talega ni guilecava na caka vinaka kei na dausoli ka : ni sa vinakata sara na Kalou nai madrali vakaoqo .
58013017	Dou talairawarawa vei ira sa liutaki kemudou , ka mo dou vakamalumalumutaki kemudou : ni ra sa yadrava na yalomudou , me vakataki ira era na tukuni ira kina , me ra kitaka kina e na marau , ka sega e na vutugu : ni sa sega ni yaga vei kemudou me vakaoqori .
58013018	Dou masulaki keitou : ni keitou sa dinata ni sa vinaka na neitou lewa-eloma , ka keitou sa vinakata mei valavala dodonu e na ka kecega .
58013019	Ia ka'u sa vakamamasu me caka ga na ka oqo , me'u vakatotolotaki yani kina vei kemudou .
58013020	Ia na Kalou ni veivakacegui , o koya ka kauta tale mai na mate na noda Turaga ko Jisu , na nodra i Vakatawa levu na sipi , e na vuku ni dra sa ia kina na veiyalayalati tawa mudu ,
58013021	me vakavinakataki kemudou mada ko koya e nai valavala vinaka kecega mo dou cakava na nona lewa , ka me cakava ko koya e na lomada na ka sa vinaka vua , e na vuku i Jisu Karisito ; me ia vei koya na vakarokoroko ka sega ni mudu . Emeni .
58013022	Ia ka'u sa masuti kemudou , na veiwekani , mo dou vosota na vosa ni veivakadreti : ni'u sa vola vei kemudou nai vola , e na vosa e vica walega .
58013023	Dou kila , sa sereki tale na wekada ko Timoci ; kevaka sa tadu kusarawa mai ko koya , keirau na raici kemudou vata kaya .
58013024	Au sa loloma yani vei ira kece sa liutaki kemudou , kei ira kecega era sa lotu . Sa loloma yani vei kemudou ko ira mai Itali .
58013025	Me tiko vei kemudou kecega na loloma . Emeni .
59001001	Koi au ko Jemesa , nai talatala ni Kalou kei na Turaga ko Jisu Karisito sa loloma yani vei ira na yavusa e tinikarua era sa Duiveiseyaki .
59001002	Oi kemudou na wekaqu , dou nanuma me ka ni reki sara , ni dou sa lutu ki na ka e vuqa sa dauveivakatovolei ;
59001003	ni dou sa kila sa vakatubura na dauvosota na vakatovolei ni nomudou vakabauta .
59001004	Ia me tini vinaka na cakacaka ni dauvosota , mo dou vinaka taucoko sara kina , me kakua na ka e yali .
59001005	Ia kevaka sa lailai na vuku vua e dua vei kemudou , me kerea vua na Kalou , o koya sa solia vakalevu kivei ira kecega na tamata , a sa sega ni dauveivakadirideini ; ka na soli ga vua .
59001006	Ia me kerekere e na vakabauta , me kakua ni vakatitiqa : ko koya sa vakatitiqa , sa vaka na ua ni waitui , sa cagina e na cagi ka veitubuyaki .
59001007	Ia me kakua ni nanuma na tamata ko ya ni na rawata e dua na ka mai vua na Turaga :
59001008	a tamata lomalomarua , sa yamekemeke e na nonai valavala kecega .
59001009	Ia me reki na tamata dravudravua e na nona laveti cake :
59001010	kei koya e vutuniyau , e na nona malumalumu mai : ni na takali ga ko koya me vaka na se ni co .
59001011	Ni sa cabe cake na siga kei na cagi katakata , ka sa vakaraqosataka sara na co , a sa mira na sena , a sa seavu na kena rairai vinaka : ena malai yani vakakina na tamata vutuniyau e na nonai valavala .
59001012	Sa kalougata na tamata sa vosota ni sa vakatovolei , io , ni sa vakatovolei oti , ena rawata nai sala ni bula o koya sa yalataka na Turaga kivei ira sa lomani koya .
59001013	Ni sa dauveretaki e dua , me kakua ni kaya , Sa dauveretaki au na Kalou : ni sa sega ni dauveretaki rawa na Kalou ki na ka ca , a sa sega ni dauveretaka e dua na tamata ko koya :
59001014	ia sa dauveretaki na tamata yadua , ni sa vecei koya na nona garogaro ca ka bacani koya .
59001015	Ni sa qai kunekune na garogaro ca , sa vakasucuma kina nai valavala ca : a sa oti nai valavala ca , sa qai vakasucuma na mate .
59001016	Dou kakua ni cala , oi kemudou na wekaqu lomani .
59001017	Sa lako maicake nai solisoli vinaka kecega kei nai solisoli kecega e yaga sara , a sa lako sobu mai vua na Tama ni rarama , a sa sega vua na veivukiyaki , se yaloyalo ni veigoleyaki .
59001018	Sa vakatuburi keda ko koya e na nona lewa ga e na vosa ni dina , me da vaka nai sevu ni veika sa bulia ko koya .
59001019	O koya oqo , oi kemudou na wekaqu lomani , mo dou kusarawa yadua me vakarorogo , mo dou berabera ga ni vosa , mo dou berabera ni cudru :
59001020	ni sa sega ni vakatubura na ka e dodonu vua na Kalou na cudru ni tamata .
59001021	O koya oqo mo dou qai biuta tani na dukadukali kei na ka ca e uasivi tu , ka vakabauta e na yalomalua na vosa sa tei e na lomamudou , ko ya sa vakabula rawa na yalomudou .
59001022	Ia dou muria na vosa ka kakua ni rogoca walega , ka vakaisini kemudou kina vakai kemudou .
59001023	Ia kevaka e dua sa rogoca walega na vosa , ka sega ni muria , sa tautauvata kei na tamata sa laki ilova na mata ni yagona e nai iloilo :
59001024	ni sa laki ilovi koya , a sa qai lako tani yani , a sa guilecava vakasauri se sa vakaevei nai valavala ni yagona .
59001025	Ia ko koya sa vakaraica matua na vunau vinaka sara , na vunau ni veisereki , ka tu dei kina , sa sega ni daurogoca ka guilecava , ia sa kitaka talega na cakacaka , ena kalougata kina ko koya oqo e na nona cakacaka .
59001026	Kevaka e dua vei kemudou sa nanuma sa lotu , ia ka sega ni tarova na yamena , a sa dauvakaisina talega na yalona , sa ka walega na nona lotu na tamata oqo .
59001027	Na lotu savasava ka sega ni cala e mata ni Kalou ko Tamada sa vakaoqo , Me sa dauraici ira na luveniyali kei ira na yada , ni ra sa rarawa , me sa qarauni koya talega me kakua ni tauvi koya na duka ni ka vakavuravura .
59002001	Oi kemudou na wekaqu , dou kakua ni taura vata na digitaki ira na tamata , kei na vakabauti Jisu Karisito , na noda Turaga sa vakarokorokotaki .
59002002	Ia kevaka sa curu ki na nomudou vale-ni-lotu e dua na tamata sa vakamama koula , ka vakaisulu e nai sulu vakaiukuuku , a sa curu talega kina na tamata dravudravua , e nai sulu ca ;
59002003	ia dou sa vakarokorokotaki koya sa vakaisulu e nai sulu vakaiukuuku , ka kaya vua , Mo tiko e na yasana vinaka oqo ; ia dou sa kaya vua na tamata dravudravua , Mo mani tu yani ki kea , se mai tiko e ruku ni tutu-ni-yavaqu :
59002004	dou sa qai sega li ni ia na veidigidigi , ka sa yaco kina mo dou daulewa e na vakasama ca ?
59002005	Dou rogoca , oi kemudou na wekaqu lomani , Sa sega beka ni digitaki ira na Kalou era sa dravudravua e na ka vakavuravura me ra vutuniyau e na vakabauta me ra taukena talega na matanitu sa yalataka ko koya vei ira era sa lomani koya ?
59002006	Ia dou sa beca na tamata dravudravua . Era sa sega beka ni vakasaurarataki kemudou ko ira na vutuniyau , ka yarataki kemudou ki na vale ni veilewai ?
59002007	Era sa sega beka ni vosavakacacataka na yaca vakarokoroko dou sa vakatokai kina ?
59002008	Kevaka dou na muria sara na vunau vakaturaga me vaka nai Vola Tabu , Mo lomana na kai nomu me vakataki iko , dou na qai caka vinaka :
59002009	ia kevaka dou sa digitaki ira na tamata , dou sa qai valavala ca , ka sa beitaka vei kemudou na vunau nai valavala ca .
59002010	Ia ko koya ena muria na vunau taucoko , ka sa cala ga e na tikina e dua bauga , sa beitaki me vaka sa talaidredre ki na vunau kecega .
59002011	Ni sai koya ga sa kaya , Kakua ni dauyalewa , sa kaya talega , Kakua ni laba . Ia kevaka ko sa sega ni dauyalewa , ia ko sa laba ga , ko sa qai talaidredre ki na vunau .
59002012	Dou vosa vakakina , kai valavala vakakina , me vakataki ira era na lewai me vaka na vunau ni veisereki .
59002013	Ni na lewai ka sega ni lomani , ko koya sa sega ni ia na loloma ; ia na dauloloma sa rawa na veilewai .
59002014	Ena yaga vakacava , oi kemudou na wekaqu , kevaka sa kaya e dua ni sa tu vua na vakabauta , kevaka sa sega vua na cakacaka ? ena vakabulai koya beka na vakabauta ?
59002015	Ia kevaka sa dua na veiwekani se yalewa se tagane sa sega na nonai sulu , ka sega na kena e na veisiga ,
59002016	ia ka dua vei kemudou sa kaya vei ira , Dou lako e na vakacegu , dou tatalai ka vakamamautaki ; ia dou sa sega ni solia na veika e yaga ki na yagodra ; a cava na betena ?
59002017	Sa vaka talega kina na vakabauta kevaka sa sega ni tu vata kei na cakacaka , sa mate ga , ni sa tu duaduaga .
59002018	Ia ena kaya beka e dua , Sa tu ga vei iko na vakabauta , sa tu ga vei au na cakacaka ; mo vakatakila mai vei au na nomu vakabauta ni sa sega ga na nomu cakacaka , ia ka'u na vakatakila vei iko na noqu vakabauta e na noqu cakacaka .
59002019	O sa vakabauta beka ni sa dua na Kalou ; o sa caka vinaka : ia ko ira talega na tevoro era sa vakabauta , a ra sa sautaninini talega .
59002020	O sa via kila beka , o iko na tamata sesewa , ni sa mate ga na vakabauta ni sa sega na cakacaka :
59002021	e sega beka ni vakadonui ko Eparaama na tamada e na vuku ni cakacaka , ni sa vakacabora na luvena ko Aisake e dela ni cabocabo-ni-soro ?
59002022	O sa raica beka ni sa veivuke na vakabauta kei na nona cakacaka , a sa taucoko sara mai na vakabauta e na vuku ni cakacaka ?
59002023	A sa vakayacori kina nai Vola Tabu o koya sa kaya , Sa vakabauta na Kalou ko Eparaama , a sa wili vua mei valavala dodonu ; a sa vakatokai me Weka ni Kalou .
59002024	Ia dou sa qai raica ni sa vakadonui na tamata e na vuku ni cakacaka , a sa sega ga e na vuku ni vakabauta duaduaga .
59002025	Sa vaka talega kina ko Reapi na yalewa ka dautagane , sa sega li ni vakadonui e na vuku ni cakacaka , ni sa vakacegui rau nai talaki , ka vakatala yani e na sala tani ?
59002026	Me vaka sa mate na yago ni sa takali na yalo , sa mate vakakina na vakabauta ni sa takali na cakacaka .
59003001	Oi kemudou na wekaqu , me kakua ni lewe vuqa vei kemudou mei vakavuvuli , ni dou sa kila eda na cudruvi vakalevu kina .
59003002	Ni da sa cala kecega e na ka e vuqa . Kevaka sa sega ni cala e dua e na vosa , sa tamata uasivi sara ko koya , a sa rawarawa vua me tarova na yagona taucoko .
59003003	Raica , kevaka eda sa vakaciqira na kedrai tarovi na ose ki na gusudra , me ra talairawarawa kina vei keda , eda sa qai saumaka na yagodra taucoko .
59003004	Raica talega na waqa , ni sa ka levu vakaidina , a sa savu kalia e na cagi kaukauwa , ia sa saumaki ga e na uli lailai sara , ki na yasana e vinakata ko koya sa taura na uli .
59003005	Sa vaka talega kina na yameda ni sa tikida lailai ga , a sa vosa vakaviavialevu . Raica , sa vakacaudreva na buka levu na bukawaqa lailai !
59003006	ia sa bukawaqa na yameda , a ka taucoko ni ca : sa vakakina na yameda e na veitiki ni yagoda taucoko , a sa vakacaudreva nai valavala kecega ni yagoda ; a sa vakacaudreva oqori ko eli .
59003007	Ni sa vakamanoataki na manumanu kecega e yavai va , kei na manumanu vakatabana , kei na ka sa qasi , kei na ka ni waitui , a sa vakamanoataki ira tu ko ira na tamata :
59003008	ia ka sa sega na tamata sa vakamanoataka rawa na yame ; a ka ca sa sega ni tarovi rawa , sa sinai e na ka gaga e dauveivakamatei .
59003009	Eda sa vakavinavinaka kina vua na Turaga ko Tamada ; eda sa rukaki ira talega kina na tamata , era sa buli me tautauvata kei na Kalou .
59003010	Sa vu mai na gusu e dua bauga , na vakavinavinaka kei na veirukaki . Oi kemudou na wekaqu , e sega ni dodonu me vakakina na veika oqo .
59003011	E dua beka na mata-ni-wai sa vakadavea mai na matana e dua bauga na wai dranu kei na wai gaga talega ?
59003012	Oi kemudou na wekaqu , sa dua beka na lolo sa vuataka rawa na olive ? se dua li na vaini , na lolo ? sa vakakina , sa sega e dua na mata-ni-wai me tovure maikina na waitui kei na wai dranu talega .
59003013	O cei vei kemudou sa vuku ka yalomatua ? me vakatakila e nai valavala vinaka na nona cakacaka e na vuku sa yalomalua .
59003014	Ia kevaka sa tu e na lomamudou na dauvuvu e gaga kei na dauveiba , dou kakua ni vakalevulevui kemudou , se lasutaka nai vakavuvuli dina .
59003015	A vuku vaka ko ya sa sega ni lako sobu maicake , sa vakavuravura ga , sa vakayalomakawa , sa vakatevoro .
59003016	Io , kevaka sa tu na vuvu kei na veiba , sa tu kina na veisei kei na cakacaka kecega e ca .
59003017	Ia na vuku maicake sa savasava mada , emuri sa dauia na veivakacegui , sa yalomalua , sa vakamasuti rawarawa , sa sinai e na loloma kei na vua vinaka , sa sega ni digitaki ira vakatani na tamata , se dauveivakaisini .
59003018	Ia na vua ni valavala dodonu sa kaburaki vata kei na veivakacegui vei ira era sa ia tiko na veivakacegui .
59004001	Sa vu maivei na veiba kei na veivala vei kemudou ? sa sega li ni vuna na nomudou gagadre ca sa veivala e na veitiki ni yagomudou ?
59004002	Dou sa kocokoco , ka sega ni rawata : dou sa ravuravu , ka daugagadre , ka sega ni taura rawa me nomudou : dou sa veivala ka veiba , ia dou sa sega ni rawata , ni dou sa sega ni kerekere .
59004003	Dou sa kerekere ga , ka sega ni rawata , ni dou sa kerekere vakaca , mo dou vakayalia e na nomudou gagadre ca .
59004004	Oi kemudou na dauyalewa kei na dautagane , dou sa sega beka ni kila , ni sa veicati kei na Kalou na veivinakati kei vuravura ? ia sa veimecaki kei na Kalou ko koya sa via veiwekani kei vuravura .
59004005	Dou sa vakasama beka ni sa kaya walega nai Vola Tabu , Sa gadreva vakavuvu na Yalo sa tiko e na lomada ?
59004006	Ia sa solia vakalevu na loloma ko koya . O koya sa kaya kina ko koya , O ira sa viavialevu sa vorati ira na Kalou , ia sa solia na loloma vei ira era sa yalomalumalumu .
59004007	O koya mo dou qai vakamalumalumutaki kemudou vua na Kalou . Vorata na tevoro , ena dro tani kina vei kemudou ko koya .
59004008	Toro voleka yani vua na Kalou , ka na toro voleka mai vei kemudou ko koya . Vakasavasavataka na ligamudou , oi kemudou na lomalomarua .
59004009	Dou mai rarawa , ka qoqolou , ka tagi : me vuki na nomudou dredre me qoqolou , kei na nomudou marau me mataveveku .
59004010	Dou vakamalumalumutaki kemudou e na mata ni Turaga , ka na laveti kemudou cake ko koya .
59004011	Kakua ni dou veikaseti , na veiwekani . O koya sa kaseta na wekana , ka lewai koya na wekana , sa kaseta na vunau talega , ka sa lewa na vunau : ia kevaka ko sa lewa na vunau , ko sa qai sega ni muria na vunau , ko sa lewa ga .
59004012	Sa dua bauga sa vakatura na vunau , ko koya sa rawata na veivakabulai , kei na veivakarusai : o cei ko iko mo lewa na tani ?
59004013	Dou lako mai , oi kemudou sa daukaya , Edaidai se na mataka eda na lako ki na koro ko ya , ka tiko kina ka yabaki dua , ka veivoli kina , ka rawata nai yau :
59004014	ia dou sa sega ni kila na ka sa na yaco e na mataka : A cava na nomudou bula ? Na kabukabu walega koi kemudou , sa rairai ka sa vakadede vakalailai ga , a sa qai seavu yani .
59004015	Ia oqo mo dou kaya , Kevaka sa vinaka vua na Turaga , eda na bula , ka kitaka na ka oqo , se na ka ko ya .
59004016	Ia dou sa qai marau ka dokadokai kemudou : e ca na marau kecega sa vaka ko ya .
59004017	O koya sa ca kina vua sa kila me caka vinaka , ka sega ni kitaka .
59005001	Dou lako mai , oi kemudou na tamata vutuniyau , dou tagi ka qoqolou e na vuku ni nomudou ka rarawa ena yaco mai .
59005002	Sa vuca na nomudou i yau , a sa kania na nomudou i sulu na sarasara .
59005003	Sa veveka na nomudou koula kei na siliva ; ka na tukuni kemudou na kena veveka , ka na kania na lewemudou me vaka na bukawaqa . Dou sa kumuna vata nai yau me yacova na gauna maimuri sara .
59005004	Raica , sa tagi na kedrai voli na tamata daucakacaka , era sa tamusuka na nomudou veiwere , o koya dou sa bureitaka : ia sa curu ki na daligana na Turaga ni lewe vuqa na nodra tagi era sa dautamusuka .
59005005	Dou a marau tikoga e vuravura , dou a daukana tiko ; dou a dauvakania na lomamudou , e na siga sa ia kina na dauveivakamatei .
59005006	Dou a lewai koya sa yalododonu , dou a vakamatea ; sa sega ni vorati kemudou ko koya .
59005007	O koya ga oqo , na veiwekani , mo dou qai vosota , me yaco mada na nona lako mai na Turaga . Raica , nai vakatau-ni-were sa waraka na vua ni qele e talei , a sa wawa vakadede , me rawata mada na uca sa liu , kei na uca sa muri .
59005008	Dou wawa talega koi kemudou ; vakataudeitaka na yalomudou : ni sa roro mai na nona lako mai na Turaga .
59005009	Dou kakua ni dui veikudruvi , na veiwekani , de dou cudruvi : raica , sa tu e na mata ni katuba na Turaga-ni-lewa .
59005010	Oi kemudou na wekaqu , vakadamurimuri ira na parofita , e na nodra vosota na ka rarawa , kei na nodra dauvosota , era a vosa e na yaca ni Turaga .
59005011	Raica , eda sa dauvakatokai ira era sa vosota me ra kalougata . Dou a rogoca na dauvosota nei Jope , dou sa raica talega ni sa tinia vakaevei na Turaga ; ni sa yalovinaka sara na Turaga , ka sa dauloloma .
59005012	Ia na ka levu sara oqo , oi kemudou na wekaqu , mo dou kakua sara ni bubului , kakua ki lomalagi , se ki vuravura , se ki na dua tani na ka : me io ga na nomudou io ; ia me sega ga , na segai ; de dou cudruvi kina .
59005013	Kevaka e dua vei kemudou sa vakararawataki , me masu tiko . Kevaka e dua sa marau , me sere .
59005014	Kevaka e dua vei kemudou sa tauvi-mate , me kacivi ira na qase ni soqosoqo lewe ni lotu ; ia me ra masulaki koya , ka walia e na waiwai e na yaca ni Turaga :
59005015	ia na masu ni vakabauta ena vakabulai koya sa tauvi-mate , ka na vakabulai koya na Turaga , ia kevaka ka kitaka nai valavala ca , ena sega ni cudruvi kina .
59005016	Dou dui veivakatusa na nomudou i valavala ca , ka veimasulaki , mo dou vakabulai kina . Sa yaga vakalevu na nona masu gumatua na tamata yalododonu .
59005017	A tamata sa vakataki keda sara ko Ilaija , a sa masu vagumatua sara me kakua ni tau na uca ; a sa sega kina ni tau mai na uca e vuravura , a sa oti mada na yabaki tolu kei na vula ono .
59005018	A sa qai masu tale , a sa tau na uca mai lomalagi , a sa vuataka na vuana na qele .
59005019	Oi kemudou na veiwekani , kevaka e dua vei kemudou sa lako sese mai nai vakavuvuli dina , a sa vakalesui koya tale mai e dua ;
59005020	me kila ko koya oqo , o koya sa vakalesuya tale na tamata caka cala mai na nonai valavala e cala kina sa vakabula na yalo mai na mate , a sa buluta talega nai valavala ca e vuqa .
60001001	Oi au ko Pita , nai apositolo i Jisu Karisito , kivei ira era tiko vakavulagi ni ra sa dui se ki Ponito , ki Kalatia , ki Kapatosia , ki Esia , kei Picinia ,
60001002	era sa digitaki tu me vaka na nona lewa eliu na Kalou ko Tamada , me ra vakasavasavataki e na Yalo Tabu , me ra talairawarawa kina me kureitaki talega kivei ira na dra i Jisu Karisito : Me vakalevutaki vei kemudou na loloma , kei na vakacegu .
60001003	Me ia na vakavinavinaka vua na Kalou , na Tama ni noda Turaga ko Jisu Karisito , o koya sa vakatuburi keda tale me noda nai nuinui bulabula me vaka na nona loloma levu ni sa tu cake tale mai na mate ko Jisu Karisito ,
60001004	me da taukena kina nai votavota sa sega ni ca rawa , a sa sega ni dukadukali , a sa sega ni malai mai , sa maroroi mai lomalagi me nomudou ,
60001005	oi kemudou sa maroroi e na kaukauwa ni Kalou e na vuku ni vakabauta ki na bula sa vakarau tu me vakarairaitaki e na gauna maimuri .
60001006	Ia sa ka oqo dou sa reki vakalevu kina , ia e na gauna lekaleka oqo , ke sa yaga , dou sa vakararawataki e na dauvere e vuqa :
60001007	me sa kune kina na nomudou vakabauta ni sa vakatovolei , me talei vakalevu sara ka talei vakalailai na koula sa caca rawa ni sa vakatovolei e na bukawaqa , me ka ni vakavinavinaka , ka me dokai ka me vakacaucautaki , ni na rairai mai ko Jisu Karisito :
60001008	o koya dou a sega ni raica , ia dou sa lomana ga ; o koya dou sa sega ni kunea edaidai , ia dou sa vakabauta ga , ka reki e na reki e sega ni cavuti rawa ka vinaka sara :
60001009	ni dou sa rawata na kenai tinitini ni nomudou vakabauta , io , na bula ni yalomudou .
60001010	A bula oqo era sa taroga ko ira na parofita ka vakasaqara matua , o ira era sa parofisaitaka na loloma ena nomudou :
60001011	ni ra sa vakasaqara se gauna cava , se vakaevei na gauna sa vakatakila vei ira na Yalo i Karisito sa tiko e na lomadra , ni sa tukuna mada eliu na rarawa i Karisito kei na ka vinaka sara ena qai muri mai .
60001012	A sa vakatakilai vei ira , ni sa sega walega e na vukudra , ia ena vukuda era sa yaco me rai talatala e na veika sa qai tukuna mai vei kemudou ko ira era sa vunautaka vei kemudou nai tukutuku-vinaka , kei na Yalo Tabu sa talai mai lomalagi ; a veika oqo era sa gadreva ko ira na agilose me ra dikeva .
60001013	O koya oqo mo dou qai vauca na tolo ni lomamudou , dou yalomatua , ka vakanuinui tiko me yaco mada nai vakataotioti , mo dou rawata kina na loloma ena kau mai vei kemudou ni na rairai mai ko Jisu Karisito ;
60001014	me vaka na gone e dautalairawarawa , dou kakua ni vakatauvatani kemudou kei na gagadre ca eliu ni dou a lialia :
60001015	ia ni sa yalosavasava ko koya sa kacivi kemudou , dou yalosavasava talega koi kemudou e nai valavala kecega ;
60001016	ni sa volai , Dou yalosavasava ; niu sa yalosavasava koi au .
60001017	Ia kevaka dou sa masu vua , me vaka sa Tamamudou , o koya sa lewai ira yadua me vaka na ka era a cakava , ka sega ni digitaka vakailoa e dua , me sa ia e na rere na nomudou i valavala , e na gauna dou sa vulagi tu kina ;
60001018	ni dou sa kila dou a sega ni voli e na veika e caca wale , e na siliva se na koula , mai na nomudou i valavala sesewa dou sa rawata maivei ira na nomudou qase ;
60001019	e na dra talei ga i Karisito , me vaka na lami sa sega ni ca e dua na tikina ;
60001020	o koya sa lesi eliu sa qai tauyavutaki emuri ko vuravura , a sa qai vakaraitaki e na gauna emuri oqo e na vukumudou ,
60001021	ia sai koya dou sa vakabauta kina na Kalou , o koya ka vakaturi koya cake tale mai na mate , ka solia vua nai ukuuku ; me sai koya ga na Kalou dou sa vakabauta ka vakanuinui kina .
60001022	Dou vakasavasavataka na yalomudou ni dou sa talairawarawa ki nai vakavuvuli dina e na vuku ni Yalo Tabu , mo dou lomani ira kina na veiwekani e na loloma tawa lasu ia dou veilomani vakai kemudou e na yalosavasava kei na lomakatakata :
60001023	ni dou sa sucu tale , sa segai e na sila e vuca rawa , oqori ga sa tawa vuca rawa , e na vosa ni Kalou , sa bula ka tu dei ka tawa mudu .
60001024	Ni Sa vaka na co na tamata kecega , A sa vaka na se ni co nai ukuuku kecega ni tamata . Sa daumalai na co , a sa mira na sena :
60001025	Ia na vosa ni Kalou sa tu dei ka tawa mudu . Ia oqori na vosa ni tukutuku-vinaka sa vunautaki vei kemudou .
60002001	O koya oqo ni dou sa biuta tani kina na lomaca kecega , kei na daulawaki kecega , kei na dauveivakaisini kei na dauvuvu , kei na dauveivosavakacacataki kecega ,
60002002	mo dou vaka na gone sa qai sucu , mo dou gadreva nai vakavuvuli sa vaka na wai-ni-sucu dina , mo dou tubu cake kina :
60002003	kevaka e dina ni dou sa tovolea oti ni sa yalololoma na Turaga .
60002004	Ni dou sa lako mai kivei koya , me vaka ki na vatu bulabula , ko ya sa biuta ko ira na tamata , ia na Kalou sa digitaka , a sa talei :
60002005	oi kemudou talega , me vaka dou sa veivatu bulabula , dou sa tara cake mo dou vale vakayalo , me matabete yalosavasava , mo dou cabora kina nai madrali vakayalo , sa vinaka vua na Kalou e na vuku i Jisu Karisito .
60002006	O koya sa tu talega e nai Vola Tabu , Raica , au sa viritaka mai Saioni na vatu ni yavu e na tutu-ni-vale , sa digitaki , ka talei ; Ia ko koya sa vakabauti koya ena sega ni vakamaduataki :
60002007	a sa nomudou kina na kena talei , oi kemudou sa vakabauta ; ia kivei ira sa dautalaidredre , Na vatu era a biuta ko ira na matai-ni-vale , Sa yaco me kenai vakadei e na tutu-ni-vale ,
60002008	kei Na vatu era sa tarabe kina , kei na vatu era sa bale kina ; ni ra sa tarabe e na vosa , ni ra sa talaidredre : era sa lesi talega me ra vakakina .
60002009	Ia koi kemudou nai tabatamata digitaki , a matabete vakaturaga , a matanitu yalosavasava , a tamata sa taukena na Kalou , mo dou vakaraitaka kina na nona vinaka sara o koya ka kacivi kemudou mai na butobuto ki nona rarama e veivakurabuitaki :
60002010	oi kemudou ka sega ni tamata taukeni eliu , ia dou sa qai tamata ni Kalou : dou a sega ni lomani eliu , ia dou sa qai lomani .
60002011	Oi kemudou sa lomani , au sa vakamasuti kemudou , ni dou sa vakataki ira na vulagi kei ira era dauveilakoyaki , mo dou tarovi kemudou mai na gagadre ca ni yago , sa veivala kei na yalo ;
60002012	me dodonu na nomudou i valavala e na kedra maliwa era sa sega ni lotu : me ka oqori era vakarokorokotaka kina na Kalou e na siga ni veilakovi , e na vuku ni valavala vinaka era na raica , ko ira era sa dauvosavakacacataki kemudou me vaka ni dou sa tamata caka ca .
60002013	Dou talairawarawa ki nai lesilesi kecega ni tamata e na vuku ni Turaga : se vua na tui , ni sa liu sara ;
60002014	se vei ira na turaga ni lewa , me vaka vei ira era sa talai mai vua me cudruvi kina ko ira era sa caka ca , ka me dokai ko ira sa caka vinaka .
60002015	Ni sai koya na loma ni Kalou , mo dou vagaluya e nai valavala vinaka na nodra sesewa na tamata lialia :
60002016	mo dou vakataki ira era lalaga , ia dou kakua ni cakava na nomudou lalaga me vuni kina na lomaca , ia dou vaka ga na tamata ni Kalou .
60002017	Doka na tamata kecega . Lomani ira na veiwekani . Rerevaka na Kalou . Vakarokorokotaka na tui .
60002018	Oi kemudou na tamata , dou talairawarawa vei ira na nomudou turaga e na rere kecega ; kakua vei ira duaduaga era sa yalovinaka ka yalomalua , vei ira talega era sa yalovakatani .
60002019	Ni sa ka ni vakavinavinaka oqo , kevaka e dua sa vosota na rarawa ni sa vakararawataki vakatawadodonu , ka ni sa via vinaka vua na Kalou .
60002020	Ia dou na dokai vakacava , kevaka dou na vosota , ni dou sa caka ca ka sa vaculaki kina ? ia kevaka dou sa caka vinaka , ka sa vakararawataki kina , ka dou vosota ga , oqo sa ka vinaka vua na Kalou .
60002021	Ni dou sa kacivi me vakakina : ni sa vosota talega na Karisito na rarawa e na vukumudou , a sa laiva vei kemudou nai vakarau , mo dou muria na we ni yavana :
60002022	o koya sa sega ni cakava e dua na ka ca , a sa sega ni kune e na gusuna na dauveivakaisini ;
60002023	ni sa vakasewasewani ko koya , sa sega tale ni ia na veivakasewasewani ; ni sa vakararawataki tiko , sa sega ni vosavakacudrucudru ; sa laivi koya ga vua sa lewa vakadodonu :
60002024	o koya ga vakai koya ga ka colata na nodai valavala ca e na yagona e na kauveilatai , me da mate tu ki nai valavala ca , ka ia nai valavala dodonu e na noda bula : ia sa we ni kena kuita dou sa vakabulai kina .
60002025	Ni dou a vakataki ira na sipi sa sese : ia dou sa qai saumaki tale vua nai vakatawa o koya sa vakaraica na yalomudou .
60003001	Oi kemudou talega , na yalewa , dou vakamalumalumutaki kemudou vei ira na watimudou ; me rawai ira na watidra ko ira na yalewa e na nodra i valavala , ka segai e na vunau , kevaka sa so sa sega ni talairawarawa ki na vunau ;
60003002	ni ra sa raica na nomudou i valavala savasava kei na nomudou rere .
60003003	Ia me kakua ni nomudou nai ukuuku e taudaku , na tali drau ni ulu , kei nai ukuuku koula , kei na sulumaka nai sulu ;
60003004	ia na ka vakayalo ga sa vuni , e na ka sa sega ni vuca rawa , na yalomalumalumu kei na yalomalua , oqori sa ka talei sara e na mata ni Kalou .
60003005	Ni ra sa vaka kina ko ira talega na yalewa yalosavasava e na gauna eliu , era sa vakararavi vua na Kalou , ni ra sa vakaiukuukutaki ira , ni ra sa dautalairawarawa vei ira na watidra :
60003006	me vaka sa talairawarawa ko Sera vei Eparaama , ka vakatokai koya me turaga ; ia dou sa luvena , ni dou sa caka vinaka tiko , ka sega ni rerevaka e dua na ka dauveivakarerei .
60003007	Oi kemudou talega na tagane , dou tiko vata kei na watimudou me vaka na tiko vakavuku , mo dou doka na yalewa , me vaka sa ka malumalumu , ni dou sai taukei vata e na loloma ni bula ; me kakua ni tarovi na nomudrau masu .
60003008	Ia meu tinia , dou lomavata kecega , dou ia na loloma vakai kemudou , dou veilomani me vaka na veitacini , dou yalololoma , dou lokomi :
60003009	kakua ni veisausaumitaka na ca , se ia tale na veivakasewasewani ; ia dou dua tani , dou vosavakalougatataka ga : ni dou sa kacivi me vakakina , mo dou rawata na ka e veivakalougatataki ,
60003010	Ia Ko koya sa vinakata na bula , Ka sa via raica na gauna vinaka , Me tarova na yamena mai na ca , Kei na tebenigusuna me kakua ni vosataka na ka lasu :
60003011	Me lesu tani mai na ca ko koya , ka kitaka na ka vinaka ; Me vakasaqara na vakacegu , ka muria sara .
60003012	Ni sa wanonovi ira na tamata yalododonu na mata ni Turaga , Ka sa qara tu na daligana ki na nodra masu ; Ia sa dua tani na mata ni Turaga vei ira sai valavala ca .
60003013	Ia ko cei ena vakacacani kemudou , kevaka dou gumatua e na ka vinaka ?
60003014	Ia kevaka dou sa vakararawataki e na vuku ni valavala dodonu , dou sa kalougata kina ; ia dou kakua ni rerevaka na nodra dauveivakarerei , se kidroa kina :
60003015	ia dou vakarokorokotaka na Turaga na Kalou e na yalomudou : ka mo dou vakarau tiko mo dou tukuna vua na tamata yadua sa tarogi kemudou , na vu ni nuinui sa tu e na lomamudou e na yalomalumalumu kei na rere :
60003016	me vinaka ga na nomudou lewa-eloma ; me yaco kina , ni ra sa vosavakacacataki kemudou , me vaka dou sa tamata caka ca , me ra kana madua ko ira era sa beitaka vakailasu na nomudou i valavala vinaka vei Karisito .
60003017	Ni sa vinaka , kevaka sa loma ni Kalou me vakakina , mo dou vakararawataki e na vuku ni caka vinaka , ka me kakua e na vuku ni caka ca .
60003018	Ni sa vakararawataki vakadua na Karisito talega e na vuku ni valavala ca , o koya na caka dodonu e na vukudra na caka cala , me kauti keda kina vua na Kalou , ni sa vakamatei na yagona , a sa vakabulai na yalona .
60003019	Ka lako talega kina ko koya ka vunau vei ira na yalo era sa tiko e na vale ni veivesu ;
60003020	o ira era a talaidredre eliu , ni sa vosota vakadede na Kalou , ka sa dauwawa e na gauna i Noa , ni sa vakarautaki tiko na waqa , a ra le vica ga , io e lewe walu walega , sa vakabulai kina e loma ni wai .
60003021	Oqori ga nai vakatakarakara ni sa vakabulai keda vakakina e na gauna oqo na papitaiso e segai ni sa biu walega na dukadukali ni yago , ka ni sa tukuni rawa ga ni sa vinaka vua na Kalou na noda lewa-eloma , e na vuku ni sa tu cake tale mai na mate ko Jisu Karisito :
60003022	o koya sa lako ki lomalagi , a sa tiko e na liga i matau ni Kalou ; ia sa vakamalumalumutaki tu vei koya ko ira na agilose , kei ira era sa lewa , kei ira era sa kaukauwa .
60004001	Ia ni sa vakararawataki na Karisito e na yagona e na vukuda , dou vakaiyaragi mada e na yalo e vakakina : ni sa mudu ni valavala ca ko koya sa vakararawataki e na yagona ;
60004002	me kakua kina ni vaka na gagadre ca ni tamata na nona bula e na yagona e na gauna sa vo , me vaka ga na loma ni Kalou .
60004003	Ia me kena levu vei keda na gauna ni bula sa oti ni da kitaka kina na ka era vinakata ko ira era sa sega ni lotu , ni da sa muria lako na gagadre ca , na dodomo ca , na daugunu waini , nai soqosoqo lialia , na daumateni , kei na kena ca ni dausoro ki na veimatakau :
60004004	a ra sa kurabui ni dou sa sega ni gu vata kei ira ki nai valavala sa velavela uasivi era sa vosavakacacataki kemudou kina ,
60004005	ia era na tukuni ira vua sa vakarau me lewai ira era sa bula kei ira talega na mate .
60004006	E na vuku ni ka oqo sa vunautaki kina nai tukutuku-vinaka vei ira talega era sa mate tu , me ra lewai me vaka na tamata me mate na yagodra , ia me ra bula ga vua na Kalou e na yalodra .
60004007	Ia ka sa voleka nai vakataotioti ni ka kecega : dou yalomatua kina , ka dauyadrava na masumasu .
60004008	Ia na ka me liu oqo mo dou dauveilomani vakalevu vakai kemudou ; ni na ubia nai valavala ca e vuqa na loloma .
60004009	Dou dui ia na veivuke koi kemudou ni dou vulagi voli , ia dou kakua ni vosa kudrukudru kina .
60004010	Me vaka dou sa dui rawata nai solisoli , mo dou dui solia vakakina vakai kemudou , me vaka na dauniyau vakayalo e na loloma e vakavuqa ni Kalou .
60004011	Kevaka e dua sa vosa , me ia me vaka na vosa ni Kalou : kevaka e dua sa kitaka na cakacaka , me ia ga me vaka na kaukauwa sa solia na Kalou : me vakarokorokotaki kina na Kalou e na ka kecega e na vuku i Jisu Karisito , o koya sa nona na vakarokoroko kei na lewa e na gauna kecega ka sega ni mudu . Emeni .
60004012	Oi kemudou sa lomani , kakua ni kidacala e na vuku ni rarawa katakata sa yaco me vakatovolei kemudou , me vaka sa yacovi kemudou na ka tani :
60004013	ia dou reki ga , ni dou sa vakaivotavota talega e na veivakararawataki i Karisito ; mo dou reki talega kina , e na reki vakaidina , ni na vakaraitaki ko koya e nai ukuuku .
60004014	Kevaka dou sa vakasewasewani e na vuku ni yaca i Karisito , dou sa kalougata kina ; ni sa qai tu vei kemudou na Yalo sa vakarokorokotaki kei na Yalo ni Kalou : sa vosavakacacataki koya ko ira oqori , a sa vakarokorokotaka koi kemudou .
60004015	Ia me kakua e dua vei kemudou me vakararawataki ni sa daulaba , se ni daubutako , se ni caka ca , se ni dauvakavuca :
60004016	ia kevaka sa vakararawataki ni sai tokani i Karisito , me kakua ni madua kina ; me vakarokorokotaka ga na Kalou e na vuku ni ka oqo .
60004017	Ni sa yaco na gauna me vakatekivu na veicudruvi vei ira na mataqali ni Kalou : ia kevaka ena vakatekivu vei keda , a cava ena kenai vakataotioti vei ira era sa sega ni talairawarawa ki nai tukutuku-vinaka ni Kalou ?
60004018	Ia kevaka sa bula vakadredre ko koya sa yalododonu , ena rairai evei ko koya sa sega ni lotu kei koya na tamatai valavala ca ?
60004019	O koya oqo me ra solia na yalodra e nai valavala vinaka ko ira era sa vakararawataki me vaka na loma ni Kalou , vua na Vu ni ka kecega , ka sa dina talega .
60005001	Au sa vakarota vei ira nai talatala qase era tiko vei kemudou , niu sa qase talega koi au , ka sa dautukutuku e na ka ka vosota na Karisito , ka sai taukei talega ni ukuuku ena vakaraitaki mai e na gauna maimuri :
60005002	dou vakania na qele-ni-sipi ni Kalou era sa tiko vei kemudou , ka dou vakatawana , kakua ga e na loma e vosota , e na loma ga e vinakata ; kakua ga e na vuku ni yau vakasisila , e na loma ga e rekitaka ;
60005003	ia dou kakua ni valavala vakaturaga vei ira sa nomudou i tavi , ia mo dou nodra i vakarau ga na qele ni sipi .
60005004	Ia ni na rairai mai nai Vakatawa levu , dou na rawata kina nai sala vakaiukuuku ena sega ni malai rawa .
60005005	Oi kemudou talega na cauravou , dou vakamalumalumutaki kemudou vei ira na qase . Io , dou dui vakamalumalumutaki kemudou vakai kemudou , ka dou vakaisulu e na yalomalumalumu : ni sa vorati ira na viavialevu na Kalou , ia sa solia nai solisoli loloma vei ira na yalomalumalumu .
60005006	O koya oqo mo dou qai vakamalumalumutaki kemudou e ruku ni liga kaukauwa ni Kalou , me vakalevulevui kemudou cake ko koya e na gauna sa lokuci :
60005007	ka dou biuta vei koya na nomudou lomaocaoca kecega , ni sa daunanumi kemudou ko koya .
60005008	Dou yalomatua , dou vakatawa : sa veilakoyaki voli na nomudou meca na tevoro , me vaka na laioni sa tagi , a sa vakasaqara eso me tiloma :
60005009	dou vorati koya ni dou sa tu dei e na vakabauta , ni dou sa kila sa vakayacori na ka rarawa vakakina vei ira na wekamudou era sa tiko voli e vuravura oqo .
60005010	Ia na Kalou sa dauia na loloma kecega , o koya sa kacivi kemudou ki na nonai ukuuku tawa mudu e na vuku i Karisito Jisu , ni dou sa vakararawataki mada e na gauna eso , ena qai vakavinakataki kemudou sara , mo dou vakataudeitaki , mo dou vakaukauwataki .
60005011	Me nona na lewa e na gauna kece ka sega ni mudu . Emeni .
60005012	Au sa vola vakalailai ka ia nai vakaro , a sa kauta vei kemudou ko Silivenuse , o koya kau sa nanuma sa wekada dina , ia kau sa vakadinadina ni sa loloma dina ni Kalou dou sa tu dei kina .
60005013	Sa loloma yani vei kemudou nai soqosoqo lewe ni lotu , mai Papiloni , era sa digitaki vata kei kemudou ; sa vakakina ko Marika na luvequ .
60005014	Dou dui veireguci vakai kemudou e na loloma . Me tu ga na vakacegu vei kemudou kecega sa tu vata kei Karisito Jisu . Emeni .
61001001	Oi au ko Saimoni Pita , ai talatala kei nai apositolo i Jisu Karisito , vei ira era rawata na vakabauta talei sa tautauvata kei na neitou e na yalododonu ni noda Kalou ko Jisu Karisito nai Vakabula :
61001002	Me vakalevutaki vei kemudou na loloma kei na vakacegu ni dou sa qai kila na Kalou , kei Jisu na noda Turaga .
61001003	Ni sa solia mai vei keda ko koya e na nona kaukauwa Vakalou na ka kecega sa yaga e na noda bula kei na lotu talega , ni da kilai koya sa kacivi keda ki na vanua vakaiukuuku kei nai valavala vinaka :
61001004	o koya oqo sa soli kina vei keda na vosa ni yalayala e levu sara ka talei : mo dou rawata kina na ka sa Vakalou , ni dou sa dro tani mai na dukadukali sa tu e vuravura e na vuku ni daugagadre ca .
61001005	Ia , e na vuku ni ka oqo , dou gumatua vakalevu sara kina , mo dou vakaikuritaka na nomudou vakabauta e nai valavala vinaka ; kei nai valavala vinaka e na vuku ;
61001006	kei na vuku e nai valavala malua ; kei nai valavala malua e na vosota ; kei na vosota e na daulotu ;
61001007	kei na daulotu e na veilomani vakaveitacini ; kei na veilomani vakaveitacini e na yalololoma .
61001008	Ia kevaka sa tu ga e na lomamudou na veika oqo , ka sa tubu cake me levu , era sa uqeti kemudou mo dou kakua ni vucesa se tawa vua e na nomudou kila na noda Turaga ko Jisu Karisito .
61001009	Ia ko koya sa sega vua na veika oqo sa mataboko , a sa matabuawa , a sa guilecava ni sa vakasavasavataki tu mai na nonai valavala ca eliu .
61001010	Ia koi kemudou na veiwekani , dou gumatua cake kina , mo dou vakataudeitaka sara na nomudou kacivi kei na nomudou digitaki ; ni dou na sega sara ni bale , kevaka dou sa kitaka na veika oqo :
61001011	ni na soli vakayauyau vakakina me rawarawa vei kemudou me curu ki na matanitu tawa mudu ni noda Turaga kei nai Vakabula ko Jisu Karisito .
61001012	O koya oqo kau na sega ni guca kina niu sa vakananumi kemudou tiko e na veika oqo , ia sa dina ga dou sa kila , ka dou sa vakataudeitaki e nai vakavuvuli dina oqo .
61001013	Ia kau sa vakasama , ni sa dodonu , e na veisiga kau sa tiko kina e na vale vakacevaceva oqo , meu vakauqeta na lomamudou mo dou nanuma ;
61001014	niu sa kila kau sa voleka ni biuta tani na noqu vale vakacevaceva , me vaka sa tukuna mai vei au na noda Turaga ko Jisu Karisito .
61001015	Ia kau na gumatua mada mo dou nanuma tikoga na veika oqo , niu sa mate .
61001016	Ni keitou a sega ni muria nai tukuni sa caka vakavuku , ni keitou a tukuna vei kemudou na nona kaukauwa kei na nona lako mai na noda Turaga ko Jisu Karisito , ia keitou a raica dina ga na nonai valavala vakaturaga .
61001017	Ni sa yaco vei koya mai vua na Kalou ko Tamana na vakarokoroko kei na vakadokadokai , ni sa rogo sara vua na domo ko ya mai nai ukuuku dina sara vakaoqo , O koya oqo na noqu Gone ni toko , au sa dauvinakata vakalevu .
61001018	Ia na domo oqo mai lomalagi keitou sa rogoca , ni keitou a tiko kaya e na ulu-ni-vanua tabu .
61001019	A sa tu talega vei keda na vosa sa vakadinadinataki vakalevu cake , a parofisai ; ia dou na caka vinaka , kevaka dou sa vakananuma kina , me vaka ki na cina sa serau e na vanua sa butobuto , ka malua me kida mai na mataka , ka cabe mai ki na lomamudou na kalokalo i vola siga ;
61001020	ni dou sa kila taumada na ka oqo , ni sa sega na parofisai e nai Vola Tabu , sa vu e na kena kilai eliu na kenai balebale ;
61001021	ni sa sega ni vu na parofisai e na gauna eliu e na lewa ni tamata : sa vosa ga na tamata yalosavasava ni Kalou me vaka sa vakauti ira na Yalo Tabu .
61002001	Ia sa tiko vei ira na kai noda eliu na parofita vakailasu eso , me vaka ni na tiko talega vei kemudou nai vakavuvuli vakailasu eso , era na kauta vuni mai na veisei e veivakarusai , ni ra sa cakitaka na Turaga sa voli ira , a ra sa vakayacora vakasauri mai na nodra rusa .
61002002	Era na lewe vuqa talega era na muria na nodra i valavala e dauvakasisila : ena vosavakacacataki talega nai vakavuvuli dina e na vukudra .
61002003	Ia ni ra sa daukocokoco era na vakaiyau voli e na vukumudou e na vosa e dauveivakaisini : ia na lewa makawa me ra ca sa sega so ni berabera , a sa sega ni moce na nodra rusa .
61002004	Io , kevaka sa sega ni lomani ira na agilose kai valavala ca na Kalou , ka sa biuti ira sobu ki eli , a sa vesuki ira e na sinucodo ni butobuto , me ra tauri tiko me yaco mada na siga ni lewa ;
61002005	a sa sega talega ni lomani ira tiko na kai vuravura makawa , a sa vakabulai Noa ka lewe vitu tale , o koya ka dauvunautaka nai valavala dodonu , ka sa luvuci ira na kai vuravura era sa sega ni lotu :
61002006	a sa vakamai rau na koro ko Sotoma kei Komora me dravusa , ka sa vaqeavutaka ni sa cudruva , a sa qisia me kedrai vakarau na tawa lotu e na gauna emuri ;
61002007	a sa vakabulai Loti na tamata yalododonu , o koya sa rarawa na lomana e na vuku ni nodra i valavala vakasisila na tamatai valavala ca ;
61002008	( io , sa tiko na tamata yalododonu ko ya e na kedra maliwa , ia ni sa raica ka rogoca , sa vakararawataki na yalona sa dodonu e na veisiga e na nodra i valavala ca ; )
61002009	sa kila kina na Turaga me vakabulai ira era sa daulotu mai na veivakatovolei , me maroroi ira talega na tawa yalododonu me yaco mada na siga ni lewa me ra qai cudruvi :
61002010	ia ka vakalevu sara ko ira era sa daumuria na yagodra e na gagadre ca e dukadukali , a ra sa beci ira era sa turaga . Era sa daubole , era sa yalokaukauwa , era sa sega ni rere ni ra vosavakacacataki ira na turaga .
61002011	Ia ko ira na agilose , era sa uasivi cake e na kaukauwa kei na qaqa , era sa sega ni vosavakacacataki ira ka beitaki ira e na mata ni Turaga .
61002012	Ia ko ira oqo me vaka na manumanu tawa vuku , sa muria na lomadra , sa caka me vesuki ka vakarusai , era sa vosavakacacataka na veika era sa sega ni kila ; ia era na rusa sara e na nodra i valavala e veivakarusai ;
61002013	ka na rawata nai sau ni valavala tawa dodonu : ni ra sa vakasama me ka ni reki nai valavala mamarau e na siga : era sa dukadukali ka velavela ! a ra sa daukitaka na ka era marau kina ni ra dauveivakaisini , a ra sa dauia na kana veilomani kei kemudou :
61002014	a sa sinai na matadra e na dauyalewa , ka sa sega ni mudu rawa ni valavala ca ; a ra sa dauvakacalai ira na tamata era sa yalowai : a yalodra sa dauia na kocokoco : era sa luve ni veivakarusai :
61002015	era sa lesu tani mai na sala dodonu , a ra sa sese , ni ra sa muria nai valavala i Pelami na luve i Piori , o koya sa vinakata nai voli ni valavala tawa dodonu ;
61002016	ia sa vunauci e na nonai valavala ca : sa vosa na asa galu e na domo ni tamata a sa tarova na lialia ni parofita .
61002017	Oqori na mata-ni-wai sa sega ni to , a o sa veikauyaki e na cava ; sa tu ga me nodra na butobuto loaloa sa tawa mudu .
61002018	Ni ra sa vosataka na vosa sa tubu cake walega e na lialia , era sa lari ira sa qai bula walega maivei ira era sa dauia na caka cala , e na vuku ni gagadre ca ni yago , e nai valavala vakasisila .
61002019	Era sa yalataka vei ira na lalaga , ia ko ira era sa vakabobulataki e na ca ; ni sa vakabobulataki na tamata e na ka sa rawai koya .
61002020	Ia kevaka era sa dro tani mada mai na dukadukali ni vuravura oqo ni ra sa kila na Turaga nai Vakabula ko Jisu Karisito , ka sa tao tale kina , ka rawai , era sa qai ca vakalevu e na gauna emuri , era ca vakalailai ga e nai vakatekivu .
61002021	Ni sa vinaka cake vei ira me ra kakua ni kila nai valavala dodonu , ka ca me ra kila mada , ka qai lesu tani mai na vunau tabu sa soli vei ira .
61002022	Ia sa yaco ga vei ira na ka sa vosataka na vosa vakaibalebale dina , Sa lesu tale na koli ki na nona lua , kei na vuaka sa vakasilimi oti me boroboro tale e na lolobo .
61003001	Ai karua ni vola oqo , oi kemudou sa lomani , au sa qai vola vei kemudou , au sa vakauqeta kina na yalomudou e savasava mo dou nanuma kina :
61003002	mo dou vakananuma na vosa era sa vosataka eliu na parofita yalosavasava , kei na neitou vunau nai apositolo ni Turaga nai Vakabula :
61003003	ni dou sa kila mada oqo , ni na lako mai e na gauna emuri sara eso na dauveivakasewasewani , era na dauvakadamurimuria na nodra gagadre ca ,
61003004	ka kaya , Evei na vosa ni yalayala ni na lako tale mai ko koya ? ni ra sa moce ga na qase , a sa tu dei tiko vakakina na ka kecega me vaka ni sa buli e nai vakatekivu .
61003005	Ia na ka oqo era sa vinakata me ra lecava , ni sa vosa ni Kalou ka tu kina na lomalagi eliu , kei na vuravura sa wase mai na wai , a sa tu e na vuku ni wai ;
61003006	a sa vakarusai kina na vuravura sa tu e na gauna ko ya , e na waluvu :
61003007	ia na lomalagi kei na vuravura sa tu edaidai , sa maroroi ga e na vosa talega ko ya , sa maroroi ki na bukawaqa me yaco mada na siga ni lewa kei na veivakarusai ni tamata tawa-lotu .
61003008	Ia koi kemudou sa lomani , mo dou kakua ni lecava na ka oqo , ni sa tautauvata vua na Turaga e dua na siga kei na yabaki e dua na udolu , kei na yabaki e dua na udolu kei na siga e dua .
61003009	Sa sega ni berabera na Turaga ni vakayacora na nona vosa ni yalayala , me vaka era sa nanuma na tamata eso sa berabera : sa vosoti keda ga vakadede , ni sa sega ni vinakata me rusa e dua , me yacova ga na veivutuni ko ira kecega na tamata .
61003010	Ia na siga ni Turaga ena lako mai me vaka na daubutako e na bogi , ena lako tani kina ko lomalagi e na rorogo tatamosamosa , ena waicala talega na veivu ni ka ni sa vakamai , ena kamayavu talega ko vuravura kei na ka kecega sa tu kina .
61003011	Ia ni na takali yani na ka kecega oqo , a cava nai valavala sa kilikili kei kemudou , e nai valavala savasava kei na daulotu ,
61003012	ni dou sa dauwaraka ka daugadreva sara na kena yaco mai na siga ni Kalou , ena takali kina ko lomalagi ni sa kama , ena waicala talega na veivu ni ka ni sa vakamai ?
61003013	Ia koi keda , me vaka na nona vosa ni yalayala , eda sa waraka na lomalagi vou kei na vuravura vou , sa tiko kina nai valavala dodonu .
61003014	O koya oqo , kemudou sa lomani , ni dou sa waraka na veika vakaoqo , dou gumatua kina me kunei kemudou ko koya e na vakacegu , ni dou sa sega ni tauvi-duka , ka sega ni cala .
61003015	Ka mo dou dinata na vosota vakadede ni noda Turaga me ka eda sa bula kina ; me vaka sa vola talega vei kemudou na wekada lomani ko Paula me vaka na vuku sa soli vua ;
61003016	me vaka talega e na nonai vola kecega , ni sa tukuna na veika oqo ; a sa tu kina na ka eso e dredre me kilai , ia ko ira era sa sega ni vuku ka sega ni lomadei , era sa kauta vakatani , me vaka talega kina nai Vola Tabu kece , me ra rusa kina .
61003017	Ia koi kemudou sa lomani , ni dou sa kila eliu , dou vakaraici kemudou talega , de dou kau vakatani e na nodra dauveivakacalai na tamatai valavala ca , dou na qai bale kina mai na nomudou tu dei .
61003018	Ia dou tubu cake e na loloma , kei na kila na noda Turaga ko Jisu Karisito nai Vakabula . Me ia vua na vakarokoroko e na gauna oqo ka tawa mudu . Emeni .
62001001	Koya sa tu mai nai vakatekivu , o koya keitou a rogoca , o koya keitou a raica e na mata i keitou , o koya keitou a vakaraica sara , ia ka tara na liga i keitou , e na vuku ni Vosa ni bula ;
62001002	( ka sa vakaraitaki na vu-ni-bula , ka keitou a raica , ka dautukuna , ka vakatakila vei kemudou na vu-ni-bula tawa mudu , o koya ka tiko vata kei Tamana , ka sa qai vakaraitaki mai vei keda ; )
62001003	o koya keitou a raica ka rogoca , keitou sa tukuna vei kemudou , mo dou veiwekani kina kei keitou ; ia keitou sa veiwekani kina kei na Tamada , kei na Luvena ko Jisu Karisito .
62001004	Ia keitou sa vola na veika oqo vei kemudou , me vakayacori sara kina na nomudou marau .
62001005	Ia oqo nai tukutuku keitou a rogoca maivei koya , a sa tukuna vei kemudou , ni sa rarama na Kalou , a sa sega sara vei koya na butobuto .
62001006	Kevaka eda sa kaya eda sa veiwekani kaya , a sa ia nai valavala butobuto , eda sa lasu ga , ka sa sega ni kitaka na dina :
62001007	ia kevaka eda sa ia nai valavala ni rarama , me vaka sa tu e na rarama ko koya , eda sa qai duiveiwekani vata , a sa vakasavasavataki keda mai na ca kecega na dra i Jisu Karisito na Luvena .
62001008	Kevaka eda sa kaya sa sega ni tu vei keda na ca , eda sa vakaisini keda , a sa sega ni tu vei keda na dina .
62001009	Kevaka eda sa vakatusa na nodai valavala ca , sa yalodina ka yalododonu ko koya me bokoca na nodai valavala ca , ka vakasavasavataki keda mai na ka kecega sa sega ni dodonu .
62001010	Kevaka eda sa kaya eda a sega ni valavala ca , eda sa vakalasui koya , a sa sega ni tu vei keda na nona vosa .
62002001	Na luvequ lomani , au sa vola yani vei kemudou na veika oqo , mo dou kakua kina ni valavala ca . Ia kevaka sai valavala ca e dua , sa dua na noda Dautataro vei Tamada , ko Jisu Karisito , na yalododonu :
62002002	ia sai bulubulu ni nodai valavala ca ko koya ; a sa sega e na vuku ni noda walega , e na vuku talega ni nodra na kai vuravura kecega .
62002003	Ia na ka oqo eda sa kila kina ni da sa kilai koya , kevaka eda sa muria na nona vunau .
62002004	O koya sa kaya , Au sa kilai koya , ia ka sega ni muria na nona vunau , sa vosa lasu , a sa sega ni tu vei koya na dina .
62002005	Ia ko koya yadua sa muria na nona vosa , sa dina sa qai levu sara na nona loloma vua na Kalou : e na ka oqo eda sa kila ni da sa tu vata kaya .
62002006	O koya sa kaya erau sa tu vata kaya , e kilikili kaya me ia nai valavala sa vaka na nonai valavala .
62002007	Oi kemudou na veiwekani , sa sega ni dua na vunau vou kau sa vola vei kemudou , na vunau makawa ga ka tu vei kemudou mai nai vakatekivu . A vunau makawa na vosa dou a rogoca mai nai vakatekivu .
62002008	E dua tale , na vunau vou kau sa vola vei kemudou , ia na ka oqo sa dina vua , vei kemudou talega : ni sa qai takali na butobuto , a sa cila mai na rarama dina .
62002009	O koya sa kaya sa tu e na rarama , ka sa cata ga na wekana , sa tu ga e na butobuto ka yacova na siga oqo .
62002010	Sa tu e na rarama ko koya sa lomana na wekana , a sa sega vua na ka me tarabe kina .
62002011	Ia sa tu e na butobuto ko koya sa cata na wekana , a sa ia nai valavala ni butobuto , a sa sega ni kila na vanua sa lako kina , ni sa vakabutobutotaka na matana na butobuto .
62002012	Au sa vola vei kemudou , na luvequ lomani , ni sa bokoci na nomudou i valavala ca e na vuku ni yacana .
62002013	Au sa vola vei kemudou , na qase , ni dou sa kilai koya sa bula mai nai vakatekivu . Au sa vola vei kemudou , na cauravou , ni dou a rawai koya na vu-ni-ca . Au sa volavola vei kemudou , na gone lomani , ni dou sa kilai koya na Tamada .
62002014	Au a volavola vei kemudou , na qase , ni dou a kilai koya sa bula mai nai vakatekivu . Au a volavola vei kemudou , na cauravou , ni dou sa kaukauwa , a sa tu vei kemudou na vosa ni Kalou , ia dou a rawai koya na vu-ni-ca .
62002015	Dou kakua ni lomani vuravura , se na veika sa vakavuravura . Kevaka sa lomani vuravura e dua , sa sega e na lomana na loloma vua na Tamada .
62002016	Na ka kecega sa tu e vuravura , na gagadre ca ni yago , na gagadre ca ni mata , kei na dokadokai keda e na ka ni bula oqo , sa sega ni tubu maivei Tamada , mai vuravura ga .
62002017	Ia ko vuravura sa lako tani yani , kei na kena gagadre talega ; ia ko koya sa cakava na ka sa vinakata na Kalou , sa tu dei ga ka sega ni mudu .
62002018	Oi kemudou na luvequ lomani , sa gauna emuri sara oqo : ia me vaka dou a rogoca ni na lako mai ko koya na meca i Karisito sa qai lewe vuqa na meca i Karisito edaidai ; sai koya eda sa kila kina ni sa gauna emuri sara oqo .
62002019	Era a lako tani vei keda ko ira oqori , ia era a sega ga ni nodai tokani ; ke ra sa nodai tokani , ke ra sa tiko ga kei keda : ia era sa lako tani me ra vakaraitaki ni ra a sega ni nodai tokani ko ira kecega ko ya .
62002020	Ia sa tu vei kemudou nai lumu mai vua na Yalosavasava , ia dou sa kila kina na ka kecega .
62002021	Au sa sega ni volavola vei kemudou ni dou sa lecava nai vakavuvuli dina , o koya ga ni dou sa kila , ia ka sa sega sara ni tubu mai nai vakavuvuli dina na lasulasu .
62002022	O cei na daulasu , o koya ga sa cakitaka ni sa Karisito ko Jisu ? Sai koya na meca i Karisito , o koya sa cakitaka na Tamada kei na Luvena .
62002023	O koya yadua sa cakitaka na Luvena , sa sega ni tu vua ko Tamada ; ko koya sa vakatusa na Luvena sa tu talega vua ko Tamana .
62002024	O koya oqo me qai tu dei , e na lomamudou , na ka dou a rogoca mai nai vakatekivu . Kevaka sa tu ga vei kemudou na ka dou a rogoca mai nai vakatekivu , dou na tu ga vua na Luvena , vua talega na Tamada .
62002025	Ia oqo na ka ni yalayala sa yalataka vei keda ko koya , na bula tawa mudu .
62002026	A veika oqo kau sa volavola kina vei kemudou e na vukudra era sa vakacalai kemudou .
62002027	Ia sa tu vei kemudou nai lumu dou a rawata maivei koya , a sa sega ni yaga me vakavulici kemudou e dua : ia me vaka sa vakavulici kemudou e na ka kecega na nona lumuti kemudou , a sa dina ga , ka sa sega ni lasu , io me vaka sa vakatavulici kemudou , dou tu dei vakakina vei koya .
62002028	Ia oqo , na luvequ lomani , mo dou tu dei vua ; me da doudou kina , ni na rairai mai ko koya , ka me da kakua ni madua vua e na nona lako mai .
62002029	Kevaka dou sa kila sa yalododonu ko koya , dou sa kila sa sucu vei koya ko koya yadua sa caka dodonu .
62003001	Raica na kena levu ni loloma sa ia vei keda na Tamada , me da vakatokai kina me da luve ni Kalou : ia eda sa vakakina . O koya oqo sa sega kina ni kilai keda ko ira na kai vuravura , ka ni ra a sega ni kilai koya .
62003002	Oi kemudou sa lomani , eda sa qai luve ni Kalou , ia sa sega ni rairai se da na vakaevei maimuri : oqo ga eda sa kila , ni na rairai mai ko koya , eda na tautauvata kaya ; ni da na raica na matana dina .
62003003	Ia na tamata yadua sa tu vua nai nuinui oqo vei Koya , sa vakasavasavataki koya , me vaka sa savasava ko koya .
62003004	O koya yadua sai valavala ca sa talaidredre ki na vunau : ni sai valavala ca oqo na talaidredre ki na vunau .
62003005	Ia dou sa kila ni sa vakaraitaki ko koya me kauta tani na nodai valavala ca ; a sa sega na nonai valavala ca .
62003006	O koya sa tu dei vata kaya sa sega ni valavala ca ; o koya sai valavala ca tiko sa sega ni raici koya , se kilai koya .
62003007	Oi kemudou na luvequ lomani , me kakua ni vakacalai kemudou e dua : o koya sai valavala dodonu sa dodonu ga , me vaka sa dodonu ko koya .
62003008	A luve ni tevoro ko koya sai valavala ca tiko ; ni sai valavala ca na tevoro mai nai vakatekivu . E na vuku ni ka oqo sa vakaraitaki kina na Luve ni Kalou , me vaqeavutaka na cakacaka ni tevoro .
62003009	Sa sega ni valavala ca ko koya yadua sa vakasucumi koya na Kalou ; ni sa tu e lomana na sorena : a sa sega ni ia rawa nai valavala ca ko koya , e na vuku ni sa vakasucumi koya na Kalou .
62003010	E na ka oqo sa rairai kina ko ira na luve ni Kalou , kei ira na luve ni tevoro : sa sega ni luve ni Kalou ko koya yadua sa sega ni ia tiko nai valavala dodonu , se ko koya sa sega ni lomana na wekana .
62003011	Ni sai koya ga oqo nai vakaro dou a rogoca mai nai vakatekivu , me da veilomani :
62003012	me kakua ni vakataki Keni , a luve ni vu-ni-ca , o koya sa vakamatea na tacina . A sa vakamatei koya e na vuku ni cava ? Ni sa ca na nonai valavala , ia sa dodonu nai valavala nei tacina .
62003013	Kakua ni kidacala , oi kemudou na wekaqu , kevaka sa cati kemudou ko ira na kai vuravura .
62003014	Eda sa kila ni da sa lako tani mai na mate ki na bula , ni da sa lomani ira na veiwekani . O koya sa sega ni lomana na wekana sa tiko ga e na mate .
62003015	Na daulaba ko koya yadua sa cata na wekana : ia dou sa kila ni sa sega sara ni tiko e lomana na daulaba na bula tawa mudu .
62003016	E na ka oqo eda sa kunea kina na loloma , ni sa solia ko koya na nona bula e na vukuda : e dodonu me da solia na noda bula koi keda talega e na vukudra na veiwekani .
62003017	Ia ko koya sa tu vua nai yau ni vuravura oqo , a sa raica na wekana ni sa dravudravua , a sa sogota na lomana vua , sa tiko vakacava e na lomana na loloma vua na Kalou ?
62003018	Oi kemudou na luvequ lomani , me da kakua ni loloma e na vosa ga , se e na yameda ; e na cakacaka ga kei na lomadina .
62003019	Ia na ka oqo eda sa kila kina ni da sa dina ; eda na vakadinadinataka talega kina na yaloda vua .
62003020	Ia kevaka sa beitaki keda na yaloda ni da sa ca sa uasivi cake e na yaloda na Kalou , a sa kila na ka kecega .
62003021	Oi kemudou sa lomani , kevaka sa sega ni beitaki keda na yaloda ni da sa ca , eda sa qai doudou rawa vua na Kalou .
62003022	Ia na ka kecega eda sa kerea , eda sa rawata maivei koya , ni da sa muria na nona vunau , ka kitaka na veika sa vinaka vua .
62003023	Ia oqo na nona vunau , Me da vakabauta na yaca ni Luvena ko Jisu Karisito , ka veilomani , me vaka sa vakarota vei keda ko koya .
62003024	Ia sa tu dei vei koya ko koya sa muria na nona vunau , a sa tu sara vua ko koya . Ia na ka oqo eda sa kila kina ni sa tiko e na lomada ko koya , e na vuku ga ni Yalo Tabu sa solia mai vei keda ko koya .
62004001	Oi kemudou sa lomani , kakua ni vakadinata na yalo kecega , ia dou vakatovolei ira na yalo se ra yalo mai vua na Kalou , se segai : ni ra sa lewe vuqa na parofita vakailasu era sa lako voli yani e vuravura .
62004002	O koya oqo dou sa kila kina na yalo sa mai vua na Kalou : a yalo kecega sa vakatusa ni sa liatamata mai ko Jisu Karisito , sa mai vua na Kalou :
62004003	ia na yalo kecega sa sega ni vakatusa ni sa liatamata mai ko Jisu Karisito , sa sega ni mai vua na Kalou : ia oqo sai koya na meca i Karisito , oqori dou a rogoca ni na lako mai , a sa tu e vuravura edaidai .
62004004	Oi kemudou na luvequ lomani , dou sa mai vua na Kalou , ia dou sa rawai ira : ni sa levu ko koya sa tiko e na lomamudou , ka lailai ko koya sa tiko e vuravura .
62004005	O ira era sa tamata vakavuravura : a ra sa vosataka kina na ka vakavuravura , a sa vakarogoci ira ko ira na kai vuravura .
62004006	Oi keda , eda sa tamata ni Kalou : sa vakarogoci keda ko koya sa kila na Kalou : sa sega ni vakarogoci keda ko koya sa sega ni tamata ni Kalou . E na ka oqo eda sa kila kina na yalo sa dina , kei na yalo sa dauveivakacalai .
62004007	Oi kemudou sa lomani , me da veilomani ; ni sa mai vua na Kalou na loloma ; ia ko koya yadua sa dauloloma , sa vakasucumi koya na Kalou , a sa kila na Kalou ko koya .
62004008	O koya sa sega ni dauloloma sa sega ni kila na Kalou ; ni sa loloma na Kalou .
62004009	E na ka oqo sa vakaraitaki kina na loloma ni Kalou vei keda , ni sa tala ki vuravura na Luvena e dua bauga na Kalou , o koya ka vakatubura ko koya , me da bula e na vukuna .
62004010	E na ka oqo sa rairai kina na loloma , sa segai ni da a lomani koya na Kalou , ia ni sa lomani keda ko koya , a sa tala na Luvena mei bulubulu ni nodai valavala ca .
62004011	Oi kemudou sa lomani , kevaka sa lomani keda vakaoqo na Kalou , sa dodonu me da veilomani vakai keda .
62004012	Sa sega na tamata sa raica na Kalou e na dua na gauna . Kevaka eda sa veilomani , sa tiko e na lomada na Kalou , a sa levu sara na loloma vua e na lomada .
62004013	E na ka ga oqo eda sa kila ni da sa tiko sara vua , ia sa tiko ko koya e na lomada , e na vuku ni sa solia vei keda ko koya mai vua na Yalona .
62004014	Ia eda sa raica ka tukuna tiko ni sa tala na Luvena ko Tamada mei Vakabula kei vuravura .
62004015	O koya yadua ena vakatusa ni sa Luve ni Kalou ko Jisu , sa tiko sara na Kalou vei koya , ia sa tiko ko koya vua na Kalou .
62004016	Ia eda sa kila ka vakadinata na loloma ni Kalou vei keda . Sa loloma na Kalou ; ia ko koya sa dautiko kei na loloma sa dautiko vata kei na Kalou , a sa tiko na Kalou e lomana .
62004017	E na ka oqo sa yaco kina me levu sara na loloma vei keda , ni da sa tautauvata kaya , ni da sa tiko e vuravura oqo , me da doudou kina e na siga ni lewa .
62004018	Sa sega ni tu vata na rere kei na loloma ; ia sa biuta tani na rere na loloma levu sara ; ni sa tiko vata na rere kei na yaluma . Ia ko koya sa rere , sa sega ni levu sara na nona loloma .
62004019	Eda sa lomani koya , e na vuku ni sa taumada na nona loloma vei keda .
62004020	Kevaka sa kaya e dua , Au sa lomana na Kalou , a sa cata na wekana , sa lasulasu ko koya : kevaka sa sega ni lomana na wekana sa raica tiko ko koya , ena lomana vakaevei na Kalou ni sa sega ni raica ?
62004021	Ia na vunau oqo eda sa rawata maivei koya , Me lomana talega na wekana ko koya sa lomana na Kalou .
62005001	O koya yadua sa vakadinata ni sa Karisito ko Jisu , sa vakasucumi koya na Kalou : ia ko koya yadua sa lomani koya sa vakatubura , sa lomani koya talega sa vakatuburi .
62005002	E na ka oqo eda sa kila ni da sa lomani ira na luve ni Kalou , kevaka eda sa lomana na Kalou , ka muria na nona vunau .
62005003	Ni sai koya oqo na loloma vua na Kalou , me da muria na nona vunau : a sa sega ni ka bibi na nona vunau .
62005004	Ni sa rawai vuravura ko koya yadua sa vakasucumi koya na Kalou ; ia oqo na qaqa eda sa rawai vuravura kina , a noda vakabauta .
62005005	O cei sa rawai vuravura , o koya duaduaga sa vakadinata ni sa Luve ni Kalou ko Jisu ?
62005006	O koya oqo ka lako mai kei na wai kei na dra , o Jisu Karisito ; sa segai kei na wai walega , ia , kei na wai kei na dra talega . Ia sai koya na Yalo Tabu sa vakadinadina , ni sa vu ni dina na Yalo Tabu .
62005007	Ni ratou sa lewe tolu sa tukutuku mai lomalagi , a Tamada , kei koya na Vosa , kei koya na Yalo Tabu ; ia sa dua bauga na lewe tolu oqo .
62005008	A ratou sa lewe tolu sa tukutuku e vuravura , a yalo , kei na wai , kei na dra ; a ratou sa tukutuku vata na lewe tolu oqo .
62005009	Kevaka eda sa vakabauta na nodra i tukutuku na tamata , sa uasivi cake kina nai tukutuku ni Kalou ; ni sai koya oqo nai tukutuku ni Kalou sa tukuna kina na Luvena ko koya .
62005010	O koya sa vakabauta na Luve ni Kalou sa rawata e lomana nai tukutuku : o koya sa sega ni vakadinata na Kalou sa vakalasui koya ga ; ni sa sega ni vakadinata nai tukutuku ni Kalou ni sa tukuna na Luvena .
62005011	Oqo ga nai tukutuku , ni sa solia vei keda na Kalou na bula tawa mudu , ia na bula oqo sa tu vua na Luvena .
62005012	O koya sa tu vua na Luvena , sa tu vei koya na bula ; o koya sa sega ni tu vua na Luve ni Kalou , sa sega ni tu vua na bula .
62005013	A veika oqo kau sa vola vei kemudou mo dou kila kina ni dou sa rawata na bula tawa mudu , io , vei kemudou sa vakabauta na yaca ni Luve ni Kalou .
62005014	Ia na ka oqo eda sa vakararavi kina vua , kevaka eda sa kerea e dua na ka me vaka na lomana , sa rogoci keda ko koya :
62005015	ia kevaka eda sa kila ni sa rogoci keda ko koya , e na ka kecega eda sa kerea , eda sa kila ni da sa rawata na kerekere eda sa kerea vua .
62005016	Kevaka e dua na tamata sa raica na wekana ni sa ia nai valavala ca sa sega ni yaco kina na mate , ena masulaka , ia na Kalou ena solia vua na bula me nodra era sa sega ni ia nai valavala ca sa yaco kina na mate . Sa tu nai valavala ca sa yaco kina na mate ; au sa sega ni kaya me masu e na vuku ni ka ko ya .
62005017	Sai valavala ca na ka kecega e sega ni dodonu ; ka sa dua nai valavala ca sa sega ni yaco kina na mate .
62005018	Eda sa kila , ni sa sega ni valavala ca ko koya yadua sa vakasucumi koya na Kalou ; ia ko koya sa vakatuburi koya na Kalou sa maroroi koya , a sa sega ni tarai koya na vu-ni-ca ko ya .
62005019	Eda sa kila ni da sa luve ni Kalou , a sa koto ga vua na vu-ni-ca ko ira kecega na kai vuravura .
62005020	Eda sa kila talega ni sa yaco mai na Luve ni Kalou , a sa solia mai vei keda na vuku , me da kilai koya kina sa dina , ia eda sa tu vata kei koya sa dina , vei Jisu Karisito na Luvena . Sai koya oqo na Kalou dina , kei na vu-ni-bula tawa mudu .
62005021	Oi kemudou na gone lomani , maroroi kemudou mai na veimatakau . Emeni .
63001001	Oi au na qase vua na marama sa digitaki tu , kei ira na luvena , o ira kau sa lomana vakaidina ; ka sega ni koi au duaduaga , o ira kece talega era sa kila na dina ;
63001002	e na vuku ni dina , o koya ka tiko e na lomada , ena tu ga vei keda ka sega ni mudu :
63001003	Me nomudou na loloma , na yalololoma , na vakacegu , mai vua na Kalou ko Tamada , kei na Turaga ko Jisu Karisito , na luve i Tamada , e na dina kei na loloma .
63001004	Au a reki vakalevu niu a kunei ira na luvemu eso era sa dau muria nai vakavuvuli ni dina , me vaka eda sa vakaroti mai vua na Tamada .
63001005	Ia kau sa qai vakamasuti iko , na marama , ia ka sega ni vaka niu sa vola vei iko na vunau vou , oqori ga sa tu vei keda mai nai vakatekivu , me da veilomani .
63001006	Ia oqo na loloma , me da muria na nona vunau . Na vunau oqo , Me vaka na ka dou a rogoca mai nai vakatekivu , mo dou muria tiko .
63001007	Ni ra sa lewe vuqa na dauveivakacalai sa lako voli e vuravura , ko ira era sa sega ni vakatusa ni sa liatamata mai ko Jisu Karisito . O koya oqo na dauveivakacalai kei na meca i Karisito .
63001008	Dou vakaraici kemudou , me kakua ni yali vei kemudou na ka keitou a kitaka , mo dou rawata kecega na kenai sau .
63001009	O koya yadua sa talaidredre , ka sa sega ni tu dei e nai vakavuvuli kei Karisito , sa sega ni tu vei koya na Kalou . O koya sa tu dei e nai vakavuvuli kei Karisito , sa tiko vua na Tamada kei na Luvena talega .
63001010	Kevaka e dua sa lako kivei kemudou , a sa sega ni kauta nai vakavuvuli oqo , kakua ni kauti koya ki vale , se vosavakalougatataka :
63001011	ia ko koya sa vosavakalougatataka sa tautauvata kaya e na nonai valavala ca .
63001012	Sa levu na ka kau sa via vola vei kemudou , ia kau sa sega kina ni vinakata meu vola e na pepa kei na wai ni volavola : ia kau sa nakita meu lako vei kemudou , ka veivosaki e na matanavotu , me levu sara kina na noda marau .
63001013	Sa loloma yani vei iko ko ira na luvena na wekamu yalewa sa digitaki tu . Emeni .
64001001	Oi au na qase vua na daulomani ko Keo , o koya kau sa lomana vakaidina .
64001002	Kemuni na lomani , sa dua bau na ka kau sa gadreva vakalevu , mo kalougata ka bula vinaka , me vaka sa bula vinaka sara na yalomu .
64001003	Niu sa reki vakalevu , ni ra sa lako mai na veiwekani ka tukuna na dina sa tu vei iko , me vaka ni ko sa daumuria na dina .
64001004	Sa ka levu na noqu reki e na vuku ni ka e dua bauga oqo , niu sa rogoca era muria na dina ko ira na luvequ .
64001005	Kemuni na lomani , ko sa kitaka vakadodonu na ka kecega ko sa kitaka vei ira na veiwekani , vei ira talega na vulagi ;
64001006	ko ira era sa tukuna na nomu loloma e na matadra nai soqosoqo lewe ni lotu ; ia kevaka ko sa vukei ira e na nodra lako mai me vaka sa vinaka vua na Kalou , o na cakava na ka vinaka :
64001007	ni ra a lako yani e na vuku ni Yacana , a sa sega e dua na ka era taura maivei ira sa tawa-lotu .
64001008	O koya sa dodonu kina me da vakacegui ira era sa vakakina , me da veivuke kina e na dina .
64001009	Au a vola vei ira nai soqosoqo lewe ni lotu : ia ko Tiotirifi , o koya sa viavialiu vei ira , sa sega ni vakacegui keitou .
64001010	O koya oqo kau na nanuma kina na nonai valavala sa kitaka ko koya , niu na lako yani , ni sa dau vosavakacacataki keitou e na vosa ca : a sa sega ni kitaka walega oqo , sa bese talega ni vakacegui ira na veiwekani , a sa tarovi ira era via kitaka , a sa vakasivoi ira mai nai soqosoqo lewe ni lotu .
64001011	Kemuni na lomani , kakua ni muria na ka ca , muria ga na ka vinaka . O koya sa caka vinaka sa luve ni Kalou : ia ko koya sa caka ca sa sega ni raica na Kalou .
64001012	Sa rogo vinaka ko Timitirio maivei ira kecega , mai na dina talega ; io , keitou sa tukuna vakakina ; ka dou sa kila sa dina na neitou i tukutuku .
64001013	Sa vuqa na ka vei au meu vola , ia kau na sega ni vola vei iko e na wai ni volavola kei na peni :
64001014	ia kau sa nakita me raici iko kusarawa , me daru veivosaki e na matanavotu . Me tu vei iko na vakacegu . Sa loloma yani vei iko ko ira na veiwekani . Au sa loloma yani vei ira yadua na veiwekani .
64001015	
65001001	O Juta , nai talatala i Jisu Karisito , kei na taci i Jemesa , vei ira era sa tu ga e na loloma ni Kalou na Tamada , a ra sa maroroi me ra sa nei Jisu Karisito , era sa kacivi :
65001002	Me vakalevutaki vei kemudou na yalololoma , kei na vakacegu , kei na loloma .
65001003	Oi kemudou sa lomani , ni'u a gumatua me'u vola vei kemudou e na vuku ni bula sa noda kecega , sa rawai au na via volavola vei kemudou , ka vakarota mo dou gumatua sara me maroroya na vakabauta sa soli eliu vei ira sa lotu .
65001004	Ni sa curu lo mai na tamata eso , era sa volai eliu me ra cudruvi kina , a tamata tawa-lotu , era sa vakatanitaka na loloma ni Kalou me ra ia kina na ka vakasisila , a ra sa cakitaki koya na Turaga na Kalou duaduaga , kei na noda Turaga ko Jisu Karisito .
65001005	O koya oqo ka'u na vakauqeta kina na lomamudou , mo dou nanuma , ia dou a kila eliu , ni sa vakabulai ira na tamata mai Ijipita na Turaga , sa qai vakarusai ira emuri era sa sega ni vakabauta .
65001006	O ira talega na agilose era sa sega ni tu dei e na nodra i tutu vakaturaga , a ra sa biuta na nodra i tikotiko , sa tauri ira ko koya e na sinucodo tawa mudu , e na butobuto , me yaco mada na siga ni lewa .
65001007	Sa vakakina ko Sotoma kei Komora , kei na veikoro voleka era vakakina , ni ra sa soli ira me ra dauyalewa , a ra sa muria na lewe tani , era sa viritu kina mei vakarau , ni ra sa vakararawataki ni ra sa cudruvi tiko e na bukawaqa tawa mudu .
65001008	Sa vaka talega kina ko ira oqo na dautadra era sa vakadukadukalitaka na yagodra , era sa bese ni lewai , a ra sa vosavakacacataki ira na turaga .
65001009	Io ko Maikeli na agilose ka uasivi , ni sa veileti tiko kei na tevoro , ka veiletitaka na yago i Mosese , sa sega ni doudou me vosavakacacataki koya , sa kaya ga , Me cudruvi iko na Turaga .
65001010	Ia ko ira oqo , era sa vosavakacacataka na ka era sa lecava ; ia na ka era sa kila vakai ira , me vaka na manumanu sa sega ni vakayalo , e na veika oqo era sa vakacacani ira .
65001011	Ena ca ko ira ! ni ra sa muria na sala i Keni , a ra sa muria e na marau ca na caka cala i Pelami me ra vakaivoli kina , a ra sa rusa e na vosa ni veivorati i Kora .
65001012	O ira oqo na duka e na nomudou kana veilomani , ni ra sa kana vata kei kemudou , a ra sa vakani ira ka sega ni rere ; o ira oqo na o sa sega kina na wai , sa veikauyaki e na cagi ; a kau sa malai na vuana , sa sega ni vua , sa mate vakarua , sa cavu sara na wakadra :
65001013	a ua ni waitui sa cudrucudru , sa vusolaka na nodra ka e veivakamaduataki ; a kalokalo sa veilakoyaki , sa tu ga me nodra na butobuto loaloa sa sega ni mudu .
65001014	Ia ko Inoki talega , nai kavitu sa taravi Atama sa parofisaitaki ira oqo , ka kaya , Raica , sa lako vata mai na Turaga , kei na nona yalosavasava era udolu vakatini :
65001015	me cudruvi ira kecega , ka vunauci ira kecega era sa sega ni lotu , e na vuku ni nodra i valavala kecega era sa kitaka ni ra sa sega ni rerevaka na Kalou , kei na nodra qaqa era sa vosavakacacataki koya kina ko ira era sega ni rerevaka na Kalou .
65001016	O ira oqo na dauvosakudrukudru , na daudidi , era sa muria na nodra gagadre ca ; ( a sa vosataka na vosa vakaviavialevu sara na gusudra ) , a ra sa daudokai ira na tamata eso me ra vakaiyau kina vei ira .
65001017	Ia koi kemudou sa lomani , dou nanuma na vosa era sa tukuna eliu ko ira nai apositolo ni noda Turaga ko Jisu Karisito ;
65001018	ni ra sa tukuna vei kemudou sa na so na dauveivakasewasewani e na gauna emuri , era na daumuria ga na nodra gagadre ca era sa tawa-lotu .
65001019	Sai ira oqo sa tawasei ira tani , era sa dauvakayalomakawa , a sa sega ni tu vei ira na Yalo Tabu .
65001020	Ia koi kemudou sa lomani , dou veivakatataki kemudou cake vakai kemudou e na nomudou vakabauta savasava sara , dou masu ga e na Yalo Tabu ,
65001021	dou maroroi kemudou mo dou tu ga e na loloma ni Kalou , ka nuitaka na loloma ni noda Turaga ko Jisu Karisito ki na bula tawa mudu .
65001022	Ia dou lomani ira sara eso , ni ra sa lomalomarua :
65001023	ia ko ira eso , vakabulai ira ni dou sa kaliraki ira mai na bukawaqa ; ka so mo dou lomani ira ni dou sa rere ; ni dou sa cata nai sulu sa dukadukali e na yalomakawa .
65001024	Me qai ia vua sa rawata me tauri kemudou mo dou kakua ni bale , me vakaraitaki kemudou talega e na matana vakaiukuuku e na marau vakaidina sara ni dou sa sega ni cala ,
65001025	me ia vua na Kalou na nodai Vakabula duaduaga , e na vuku ni noda Turaga ko Jisu Karisito na vakarokoroko kei na ka Vakaturaga , kei na lewa kei na kaukauwa , e na gauna kecega sa oti yani , edaidai talega , ka sega ni mudu . Emeni .
66001001	Ai Vakatakila kei Jisu Karisito , ka solia vei koya na Kalou me vakaraitaka vei ira na nonai talatala na ka sa voleka ni yaco mai ; a sa tala ko koya na nona agilose me tukuna vei Joni na nonai talatala :
66001002	o koya ka tukuna na vosa ni Kalou , kei nai tukutuku kei Jisu Karisito , kei na ka kece sara sa raica ko koya .
66001003	Sa kalougata ko koya sa wilika , kei ira era sa rogoca na vosa ni parofisai oqo , ka vakabauta na ka sa volai kina ; ni sa voleka na kena gauna .
66001004	KO JONI vei ira nai soqosoqo lewe ni lotu e vitu mai Esia : Me nomudou na loloma , kei na vakacegu , maivei koya sa bula edaidai , ka bula eliu , ka na bula talega emuri : maivei iratou talega na Yalo e vitu eratou sa tiko e na mata ni nonai tikotiko-vakaturaga ;
66001005	maivei Jisu Karisito talega , na dautukutuku yalodina , na ulumatua vei ira era sa tu cake tale mai na mate , kei na nodra Turaga levu na tui e vuravura . Vei koya sa lomani keda , ka savai keda mai na nodai valavala ca e na nona dra dina ,
66001006	a sa qisi keda me da tui ka bete vua na Kalou kei Tamana ; me sa ia vei koya na vakarokoroko kei na lewa ka tawa mudu . Emeni .
66001007	Raica , sa lako mai ko koya e na o : ka na raici koya na matada kecega , ko ira talega era a suaki koya : ena tagi sara e na vukuna na veimataqali kecega e vuravura . Me vaka ga oqo . Emeni .
66001008	Sa kaya na Turaga na Kalou , Oi au ga na Alifa kei na Omeka , ai vakatekivu kei nai vakataotioti , o koya ka bula eliu , ka bula edaidai , ka na bula talega emuri , na Kaukauwa .
66001009	Koi au ko Joni , na wekamudou talega , kei nai tokani e na veivakacacani , kei na matanitu kei na vosota nei Jisu , au a tiko e na yanuyanu ko Patimo , e na vuku ni vosa ni Kalou , kei nai tukutuku i Jisu .
66001010	Keirau a tiko kei na Yalo Tabu e na siga ni Turaga , ia ka'u a rogoca e dakuqu na domo levu , e vaka na davui ,
66001011	ni sa kaya , Oi au na Alifa kei na Omeka , ko koya sa liu sara , ko koya ena muri sara talega : ia , Na ka ko sa raica , mo vola e nai vola , ka vakauta ki nai soqosoqo lewe ni lotu e vitu mai Esia : ki Efeso , kei Simurina , kei Perikamo , kei Caetaira , kei Sariti , kei Filatelifia , kei Leotisea .
66001012	Au a qai rai vuki me'u raici koya ka vosa mai vei au . Ia ni'u sa rai vuki , sa vitu nai tutu-ni-cina koula ka'u sa raica ;
66001013	ia sa tu e dua e na kedra maliwa nai tutu-ni-cina e vitu , e vakataki koya na Luve ni tamata , sa vakaisulu e nai sulu sa yaco sara ki na yavana , ka vau na lomaserena e nai vau koula .
66001014	Sa vulavula na uluna kei na drau ni uluna me vaka na vutika ni sipi , me vaka na vulavula ni uca-vulavula ; ka sa vaka na yameyame ni buka na matana ;
66001015	ia na yavana sa vaka na parasa makumakualiliva me vaka ni sa vakaririgi e na kuro ; a sa vaka na vadugu ni wai e vuqa na domona .
66001016	Sa taura e na ligana i matau e vitu na kalokalo : ia ka sa lako mai na gusuna nai seleiwau gata ka batirua ; ia na matana sa vaka na mata-ni-siga ni sa cila vakaukauwa .
66001017	Ia ni'u sa raici koya , ka'u sa bale sara ki yavana me vaka e dua sa ciba . A sa tabaki au e na ligana i matau , ka kaya vei au , Kakua ni rere ; Koi au ko koya sa liu sara , ko koya ena muri sara talega ,
66001018	o koya sa qai Bula ; ka'u a mate eliu , ka raica , au sa bula ka tawa mudu , Emeni ; au sa taura talega nai dola kei etesi kei na mate .
66001019	Ia na veika ko sa raica oti mo vola , kei na veika sa tu , kei na veika ena yaco maimuri ;
66001020	na ka vuni ni kalokalo e vitu , ko a raica e na ligaqu i matau , kei nai tutu-ni-cina koula e vitu : A kalokalo e vitu sa nodra i talatala nai soqosoqo lewe ni lotu e vitu : ia nai tutu-ni-cina e vitu ko a raica , nai soqosoqo lewe ni lotu e vitu .
66002001	Mo volavola vua nai talatala ni soqosoqo lewe ni lotu mai Efeso ; Sa tukuna na veika oqo ko koya sa taura na kalokalo e vitu e na ligana i matau , o koya sa lako voli e na maliwa ni tutu-ni-cina koula e vitu :
66002002	Au sa kila na nomu i valavala , kei na nomu oca kei na nomu dauvosota , ni ko sa sega tale ni vosoti ira era sa ca ; o sa vakatovolei ira talega era sa kaya era sai apositolo , a ra sa segai , o sa kilai ira ni ra sa daulasu ga :
66002003	ia ko sa lomavinaka ga , ka vosota tiko , ka oca e na vuku ni yacaqu , ka sega ni guca .
66002004	Ia ka so ga na ka ko sa ca kina , e na vuku ni ko sa biuta na nomu loloma ka tu vei iko eliu .
66002005	Mo nanuma ga na ka ko sa lutu tani maikina ; ia mo veivutuni , ka cakava na cakacaka taumada ; ia kevaka sa segai , ka'u na lako vakasauri mai vei iko , ka kauta tani na nomu i tutu-ni-cina mai na kena tikina , kevaka ko sa sega ni veivutuni .
66002006	Ia na ka ga oqo sa tu vei iko , ni ko sa cata na nodra i valavala nai tokani i Nikola , oqori ka'u sa cata talega koi au .
66002007	O koya sa vakadaligana , me mani rogoca sara na ka sa tukuna na Yalo Tabu vei ira na veisoqosoqo lewe ni lotu : Vei koya sa gumatua ka'u na solia me kania na kau ni bula , ko ya sa tu e loma ni Parataisi ni Kalou .
66002008	MO volavola talega vua nai talatala ni soqosoqo lewe ni lotu mai Simurina : Sa tukuna na veika oqo ko koya sa liu sara ka muri sara , o koya ka mate , a sa qai bula tale :
66002009	A sa kila na nomu cakacaka , kei na nomu dauvakararawataki , kei na nomu dravudravua ( ia ko sa vutuniyau ga ) , kei na nodra vosa vakacaca era kaya era sa Jiu , ka ra sa segai , era sai vavakoso i Setani ga .
66002010	Kakua ni rerevaka e dua na ka ko na vosota : raica , na tevoro ena biuti kemudou eso ki na vale ni veivesu , mo dou vakatovolei kina ; ia dou na vakararawataki ka bogi tini : dou gumatua mo dou yacova na mate , au na qai solia vei kemudou nai sala ni bula .
66002011	O koya sa vakadaligana , me mani rogoca sara na ka sa tukuna na Yalo Tabu vei ira na veisoqosoqo lewe ni lotu . O koya sa gumatua sara ena sega ni ca e nai karua ni mate .
66002012	MO volavola talega vua nai talatala ni soqosoqo lewe ni lotu mai Perikamo : Sa tukuna na ka oqo ko koya sa taura nai seleiwau batirua :
66002013	Au sa kila na nomu cakacaka , kei na yasana ko sa tiko kina , sa tiko talega kina nai tikotiko i Setani : ia ko sa taura matua na yacaqu , ia ko sa sega ni cakitaka na noqu lotu e na siga sa vakatusai au dina kina ko Anitipasa , o koya sa vakamatei e na kemudou maliwa , a yasana sa tiko kina ko Setani .
66002014	Ia ka so ga na ka ko sa ca kina , e na vuku ni sa tiko vei iko ko ira era sa vakabauta nai vakavuvuli i Pelami , o koya ka vakavulici Pelaki me biuta na veivakacalai e na matadra na luve i Isireli , me ra kania na ka sa vakacabori ki na veimatakau , me ra dauyalewa talega .
66002015	Sa tiko talega vei iko ko ira sa vakatavulica tiko na nodra i vakavuvuli nai tokani i Nikola , oqori na ka ka'u sa cata .
66002016	Mo veivutuni mada ; kevaka e segai , au na lako vakatotolo sara yani vei iko , ka veivala kei ira e nai seleiwau ni gusuqu .
66002017	O koya sa vakadaligana , me mani rogoca sara na ka sa tukuna na Yalo Tabu vei ira na veisoqosoqo lewe ni lotu : Au na solia vei koya sa gumatua , me kania na mana vuni , au na solia talega vua na vatu vulavula , a vatu ga ko ya ena volai kina na yaca vou e sega e dua me kila , o koya ga sa taura sara .
66002018	Mo volavola talega vua nai talatala ni soqosoqo lewe ni lotu mai Caetaira : Sa tukuna na veika oqo na Luve ni Kalou , o koya sa vaka na yameyame ni buka na matana , kei na yavana e vaka na parasa makumakualiliva :
66002019	Au sa kila na nomu cakacaka , kei na dauloloma , kei na dauveiqaravi , kei na vakadinata , kei na nomu dauvosota , kei na nomu daucakacaka ; ia oqo emuri sa uasivia ko ya sa liu .
66002020	Ia sa vica ga na ka ko sa cala kina , ni ko sa vosota na yalewa ko ya ko Jesepeli , o koya sa vakatokai koya talega me parofita , me vakavulici ira ka vecei ira na noqu tamata me ra dauyalewa , ka kania na ka sa vakacabori ki na veimatakau .
66002021	Ia ka'u a solia vua na gauna me veivutunitaka kina na nona dautagane ; a sa sega ni via veivutuni .
66002022	Raica , ka'u na biuti koya ki nai mocemoce , kei ira era sa dauyalewa vata kaya ki na rarawa levu , kevaka era sa sega ni veivutunitaka na nodra i valavala .
66002023	Ia ka'u na vakamatei ira na luvena e na mate ; ia ena kila kina na veisoqosoqo lewe ni lotu kecega ni'u sa dikeva na ivi kei uto ni tamata ; ia ka'u na solia talega vei kemudou yadua me vaka na nomudou i valavala .
66002024	Ia ka'u sa kaya kivei kemudou , kei ira sa vo mai Caetaira , ko ira kece era sa sega ni vakabauta nai vakavuvuli oqo , ko ira era sa sega ni kila na ka titobu kei Setani , me vaka na ka era sa vosataka ; au na sega ni tauca vei kemudou na ka tani e bibi .
66002025	Ia na ka sa tu vei kemudou , dou taura matua ka malua ka'u na lako tale yani .
66002026	Ia ko koya sa gumatua sara , ka vakabauta na noqu cakacaka me yaco mada nai vakataotioti , au na solia vua me lewa na veimatanitu :
66002027	ia ena lewai ira ko koya e nai titoko kaukamea : ena vorolaki ira me ra matailalai me vaka na veibilo ni dautuli bilo : io , me vaka na ka ka'u sa rawata maivei Tamaqu .
66002028	Ia ka'u na solia talega vua na kalokalo i vola siga .
66002029	O koya sa vakadaligana , me mani rogoca sara na ka sa tukuna na Yalo Tabu kivei ira na veisoqosoqo lewe ni lotu .
66003001	Mo volavola talega vua nai talatala ni soqosoqo lewe ni lotu mai Sariti : Sa tukuna na veika oqo ko koya sa taura na Yalo ni Kalou e lewe vitu , kei na kalokalo e vitu : Au sa kila na nomu cakacaka , ni sa yacamu walega na bula , o sa mate ga .
66003002	Mo vakatawa , ka vakaukauwataka na ka sa vo vei iko , o koya sa voleka ni mate ; ni'u sa sega ni kunea na nomu cakacaka me vinaka sara e na mata ni Kalou .
66003003	Vakananuma na nomu vakabauta kei na nomu rogoca , ka taura matua , ka veivutuni . Ia kevaka ko na sega ni vakatawa , au na lako yani vei iko me vaka na daubutako , ia ko na sega ni kila na tiki-ni-siga ka'u na lako yani kina vei iko .
66003004	Sa tu ga vei iko mai Sariti e lewe vica ga era sa sega ni vakadukadukalitaka na nodra i sulu ; a ra na lako voli kei au e nai sulu vulavula : ni ra sa yaga .
66003005	O koya sa gumatua , ena vakaisulu e nai sulu vulavula ; au na sega ni bokoca na yacana mai nai vola ni bula , ia ka'u na tukuna na yacana e na mata i Tamaqu , e na matadra talega na nona agilose .
66003006	O koya sa vakadaligana , me mani rogoca sara na ka sa tukuna na Yalo Tabu vei ira na veisoqosoqo lewe ni lotu .
66003007	MO volavola talega vua nai talatala ni soqosoqo lewe ni lotu mai Filatelifia : Sa tukuna na veika oqo ko koya sa yalosavasava , o koya sa dina , o koya sa taura nai dola i Tevita , o koya sa dolava , ka sega na tamata me sogota ; ka sogota , ka sega na tamata me dolava :
66003008	Au sa kila na nomu cakacaka : ( raica , au sa dolava e matamu e dua na katuba , ka sega na tamata sa sogota rawa : ) sa tu vakalailai ga vei iko na kaukauwa , ia ko sa taura tikoga na noqu vosa , ka sa sega ni cakitaka na yacaqu .
66003009	Raica , ka'u na lewai ira nai vavakoso i Setani , era sa kaya era sa Jiu , ia ka ra segai , era sa lasu ga ; raica , ka'u na lewa vei ira me ra lako mai me ra cuva ki yavamu , me ra kila ni ka'u a lomani iko .
66003010	Ni ko sa vakabauta na noqu vosa mo vosota ga , ka'u na maroroi iko talega e na gauna ni dauveivakatovolei , ko ya ena lako mai ki vuravura taucoko , me vakatovolei ira sa tiko e vuravura .
66003011	Raica , ka'u na lako vakatotolo yani : taura matua na ka sa tu vei iko , me kakua ni kauta na nomu i sala vakaturaga na tamata tani .
66003012	Au na lesi koya sa gumatua me duru e na vale ni noqu Kalou , ia ena sega ni lako tani yani ki tautuba : ia ka'u na volai koya e na yaca ni noqu Kalou , kei na yaca ni koro ni noqu Kalou , ko Jerusalemi vou , o koya sa lako sobu mai lomalagi mai vua na noqu Kalou : ia na yacaqu vou .
66003013	O koya sa vakadaligana , me mani rogoca sara na ka sa tukuna na Yalo Tabu vei ira na veisoqosoqo lewe ni lotu .
66003014	MO volavola talega vua nai talatala ni soqosoqo lewe ni lotu mai Leotisea : Sa tukuna na veika oqo na Emeni , o koya sa dautukuna na ka dodonu ka dina , ai vakatekivu ni cakacaka ni Kalou :
66003015	Au sa kila na nomu cakacaka , o sa sega ni batabata se katakata : au sa vinakata mo batabata se katakata .
66003016	Ni ko sa katakata vakalailai ga , ka sega ni batabata se katakata , ka'u na luaraki iko mai na gusuqu .
66003017	Ni ko sa kaya tiko , Au sa vutuniyau , ka levu tu na noqu i yau , ka sega na ka ka'u sa dravudravua kina ; ia ko sa sega ni kila ni sai iko ga na ka lomani , ka vakaloloma , ka dravudravua , ka mataboko , ka luvawale :
66003018	au sa vakavulici iko mo mai volia vei au na koula sa vakatovolei e na bukawaqa , mo vutuniyau kina ; kei nai sulu vulavula , mo vakaisulu kina , me kakua ni rairai na nomu luvawale e veivakamaduataki ; mo lumuta talega na matamu e nai lumu ni mata , mo rai rawa .
66003019	O ira kecega ka'u sa lomana , ka'u sa vunauca ka cudruva : mo gumatua kina , ka veivutuni .
66003020	Raica , ka'u sa tu e na mata ni katuba , ka tukituki : kevaka sa rogoca na domoqu e dua na tamata , ka dolava na katuba , au na curu vua , ka vakayakavi vata kaya ka na vakayakavi vata talega kei au ko koya .
66003021	Au na solia vua sa gumatua sara me tiko vata kei au e na noqu i tikotiko-vakaturaga , me vaka ka'u sa gumatua , ka tiko sobu e nai tikotiko vakaturaga nei Tamaqu .
66003022	O koya sa vakadaligana , me mani rogoca sara na ka sa tukuna na Yalo Tabu vei ira na veisoqosoqo lewe ni lotu .
66004001	Sa oti oqo ka'u sa qai raica tale , ka raica , sa dola e dua na katuba mai lomalagi : ia na vosa taumada ka'u a rogoca sa vaka sa vosa vei au na davui ; ka kaya , Lako cake mai ki ke , au na vakatakila vei iko na ka ena yaco e na gauna maimuri .
66004002	Sa qai curumi au vakasauri na Yalo Tabu : ka raica , sa caka nai tikotiko-vakaturaga mai lomalagi , a sa dua sa tiko kina .
66004003	Ia ko koya sa tiko kina , sa rairai me vaka na vatu jasipa kei na satiusa : a sa dua na drodrolagi sa vakavolivolita nai tikotiko-vakaturaga , sa rairai me vaka na emeralita .
66004004	A sa ruasagavulu ka va nai tikotiko sa vakavolivolita nai tikotiko-vakaturaga : ia ka'u sa raica e lewe ruasagavulu ka va na qase sa tiko e nai tikotiko , era sa vakaisulu e nai sulu vulavula ; a sa vakaisala na uludra e nai sala koula .
66004005	A sa lako mai nai tikotiko-vakaturaga na livaliva kei na kurukuru kei na vosa ; a sa vitu na cina ni buka sa caudre tiko e na mata ni tikotiko-vakaturaga , o ira oqo na Yalo ni Kalou eratou lewe vitu .
66004006	A sa tu e na mata ni tikotiko-vakaturaga na wasa iloilo e vaka na karisitala : a sa tiko e va na ka bula e loma ni tikotiko-vakaturaga , ka vakavolivolita , a sa vakamatana kecega na yagodra na matadra kei na dakudra .
66004007	Ia sa vaka na laioni nai matai ni ka bula , a sa vaka na luve ni pulumokau nai karua , a sa mata vakatamata nai katolu , a sa vaka na ikeli vakatabana nai kava .
66004008	O iratou oqo na ka bula eratou sa lewe va eratou sa tauyaono na tabadratou ; a sa robota na lomadratou na matadra ; ia eratou sa sega ni bau cegu e na siga se na bogi , era kaya tikoga , E dodonu , e dodonu , e dodonu , na Turaga na Kalou Kaukauwa , o koya ka bula eliu , ka sa bula edaidai , ena bula talega emuri .
66004009	Ia ni ratou sa vakarokoroko ko iratou na ka bula ko ya vei koya sa tiko e nai tikotiko-vakaturaga , o koya sa bula tawa mudu , ka ratou sa dokai koya , ka vakavinavinaka vua ,
66004010	sa qai cuva sobu ko ira na qase e lewe ruasagavulu ka va e na mata i koya sa tiko e nai tikotiko-vakaturaga , ka vakarokoroko vei koya sa bula ga ka tawa mudu , ka biuta na nodra i sala e na mata ni tikotiko-vakaturaga , ka kaya ,
66004011	Kemuni na neitou Turaga kei na neitou Kalou , sa dodonu me ia vei kemuni na vakarokoroko kei na veidokadokai , kei na kaukauwa : ni sai kemuni ka bulia na ka kecega , era sa buli ga ka tu dei talega e na nomuni lewa .
66005001	Au a qai raici koya sa tiko e nai tikotiko-vakaturaga ka taura nai vola na ligana i matau , ko ya sa volai eloma e dakuna talega , sa dregati tu e na drega e vitu .
66005002	Au a raica na agilose kaukauwa talega , o koya sa kaci e na domo levu , ka kaya , O cei sa yaga me tevuka nai vola , ka cecega na kena drega ?
66005003	A sa sega e dua mai lomalagi , se e vuravura , se e ruku i vuravura , sa rawata me tevuka nai vola , se rai kina .
66005004	Ia ka'u a tagi vakalevu , ni sa sega ni kune e dua e yaga me tevuka nai vola , se rai kina .
66005005	Sa qai kaya vei au e dua na qase , Mo kakua ni tagi : raica , sa gumatua na Laioni ni yavusa i Juta , na Waka i Tevita , me tevuka nai vola me cecega talega na kena drega e vitu .
66005006	Au a qai raica e loma ni tikotiko-vakaturaga kei na kedratou maliwa na ka bula e lewe va , kei na kedratou maliwa na qase , e dua na Lami sa vaka sa qai vakamatei , e vitu na nonai leu e uluna , ka vitu na matana , o iratou ga oqo na Yalo ni Kalou e lewe vitu eratou sa talai ki vuravura taucoko .
66005007	A sa lako mai ko koya ka kauta nai vola mai na liga i matau i koya sa tiko e nai tikotiko-vakaturaga .
66005008	Ni sa kauta nai vola ko koya , sa cuva sobu e na mata ni Lami ko iratou na ka bula e le va , kei ira na qase e le ruasagavulu ka va era tauyadua na api , kei na veibilo koula sa sinai e na ka boi vinaka , oqori na nodra masu na tamata yalosavasava .
66005009	Era sa meketaka na meke vou , ka kaya , Oi kemuni sa yaga me kauta nai vola , me cecega talega na kena drega : ni kemuni a vakamatei , ka voli keimami e na nomuni dra maivei ira kecega na veimataqali , kei na duivosavosa , kei na veimatanitu , kei na veivanua , me keimami nona na Kalou :
66005010	ia kemuni sa lesi keimami me keimami tui , me keimami bete talega , vua na neimami Kalou ; ia keimami na lewa tiko e vuravura .
66005011	Au a qai raica , ia ka'u a rogoca na domo ni agilose e lewe vuqa , o ira era sa vakavolivolita nai tikotiko-vakaturaga , kei iratou na ka bula kei ira na qase : ia na kedrai wiliwili sa oba vakatini na udolu , ka vuqa tale na udolu ;
66005012	era sa kaya e na domo levu , Sa yaga na Lami ka vakamatei , me soli vua na kaukauwa , kei nai yau , kei na vuku , kei na qaqa , kei na veidokadokai , kei na vakarokoroko , kei na vakavinavinaka .
66005013	Ia kau a rogoca na ka bula kece mai lomalagi , kei vuravura , kei na ruku i vuravura , kei na wasawasa , kei na ka kecega sa tu kina , ni ra kaya , Me ia vua sa tiko e nai tikotiko-vakaturaga , vei koya talega na Lami , na vakavinavinaka , kei na vakarokoroko , kei nai ukuuku , kei na kaukauwa , ka sega ni mudu .
66005014	Ka ratou sa vakaemeni ko iratou na ka bula e le va . A ra sa cuva sobu ko ira na qase e lewe ruasagavulu ka va , ka vakarokoroko vei koya sa bula tikoga ka tawa mudu .
66006001	Ia ka'u a raica ni sa cecega e dua na drega na Lami , ia ka'u a rogoca e dua vei iratou na ka bula e le va , sa vaka na kurukuru na domona , ka kaya , Lako mai .
66006002	Ka raica , au a qai kunea na ose vulavula : ia sa taura na dakai titi ko koya sa vodo tiko kina ; a sa soli vua e dua nai sala-vakaturaga ; a sa lako yani ko koya e na gumatua , ka me gumatua vakalevu .
66006003	IA ni sa cecega ko koya nai karua ni drega , au sa rogoca nai karua ni ka bula sa kaya , Lako mai .
66006004	A sa dua tani tale na ose sa lako yani , sa damudamu : a sa soli vua sa vodo tiko kina me kauta tani e vuravura na sautu , ka me ra veiraravui tikoga : a sa soli vua nai seleiwau levu .
66006005	IA ni sa cecega ko koya nai katolu ni drega , au sa rogoca nai katolu ni ka bula sa kaya , Lako mai . Ia ka'u a raica , ka raica , sa dua na ose loaloa ; ia ko koya sa vodo tiko kina , sa taura nai vakarau e na ligana .
66006006	Au a rogoca e dua na domo e na kedratou maliwa na ka bula e le va , sa kaya , Me volitaki nai vakarau witi e na dua na pene , ka tolu nai vakarau parile e na dua na pene ; ka raica mo kakua ni vakacacana na waiwai se na waini .
66006007	IA ni sa cecega ko koya nai kava ni drega , au sa rogoca nai kava ni ka bula sa kaya , Lako mai .
66006008	Ia ka'u a vakaraica , ka raica , sa dua na ose vulavula ca : ia na yaca i koya sa vodo tiko kina ko Mate , ka sa muri vata kaya ko Etesi . A sa soli vua me rawa nai kava ni kena wase ko vuravura , me vakamatei e nai seleiwau , kei na viakana , kei na mate ca , kei na manumanu kila kei vuravura .
66006009	IA ni sa cecega ko koya nai kalima ni drega , au sa raica e ruku ni cabocabo-ni-soro na yalodra era a vakamatei e na vuku ni vosa ni Kalou , kei na vuku ni nodra i tukutuku ;
66006010	era sa kaci e na domo levu , ka kaya , sa vakaevei na kena dede , na Turaga yalododonu ka dina , ni ko sa sega ni lewa ka cudruvaka na neimami dra vei ira era sa tiko e vuravura ?
66006011	A sa soli vei ira yadua nai sulu vulavula ; a sa kainaki vei ira , me ra cegu tiko mada vakalailai , me oti mada mai ko ira na nodra i tokani kei na wekadra , era na vakamatei mada me vakataki ira .
66006012	IA ka'u sa raica ni sa cecega ko koya nai kaono ni drega , ka raica ! sa tavuki vakalevu na vanua : a sa loaloa sara na mata-ni-siga me vaka nai sulu vutika ni manumanu loaloa , a sa liadra na vula ;
66006013	a sa qeqera ki vuravura na veikalokalo ni lomalagi , e vaka na lolo sa qeqera na vuana ni sa sega ni dreu , ni sa kurea na cagi kaukauwa .
66006014	A sa lako tani yani na lomalagi me vaka nai vola balavu sa vivigi vata ; a sa kau tani mai na nodra i tutu na ulu-ni-vanua kecega kei na yanuyanu kecega .
66006015	Ia ko ira na tui kei vuravura , kei na tamata era kena turaga , kei na tamata vutuniyau , kei ira na vu-ni-valu , kei ira na tamata qaqa , kei ira kece na bobula , kei ira kecega nai taukei , era sa vunitaki ira e na veiqara kei na veiuluvatu e na veiulu-ni-vanua ;
66006016	a ra sa kaya ki na veiulu-ni-vanua kei na veiuluvatu , Lutuki keimami , ka vunitaki keimami mai na mata i koya sa tiko e nai tikotiko-vakaturaga , mai na nona cudru talega na Lami :
66006017	ni sa qai yaco mai na siga dina ni nona cudru ; ia ko cei ena yatedei me na tu dei rawa ?
66007001	Ia ni sa oti na veika oqo ka'u a raica na agilose e le va eratou sa tu e na tutu i vuravura e va , ka taura na cagi e va kei vuravura , me kakua ni liwa ki vuravura na cagi , se ki na wasawasa , se ki na dua na kau .
66007002	Ia ka'u a raica e dua tani tale na agilose sa lako mai na tu-i-cake , a sa tu vua na vatu ni drega nei koya na Kalou bula ; a sa kaci e na domo levu ko koya vei iratou na agilose e le va , o iratou sa soli kina me ratou vakacacani vuravura kei na wasawasa ,
66007003	ka kaya , Tei kakua mada ni vakacacani vuravura , se na wasawasa , se na kau , ka malua me keitou vola mada na yadredra na tamata ni noda Kalou .
66007004	Au a rogoca na kedrai wiliwili era sa volai : sa le dua na drau ka vasagavulu ka va talega na udolu , sa volai vei ira kecega na nodra veiyavusa na luve i Isireli .
66007005	Vei ira na yavusa i Juta sa volai e le tinikarua na udolu . Vei ira na yavusa i Rupeni sa volai e le tinikarua na udolu . Vei ira na yavusa i Kata sa volai e le tinikarua na udolu .
66007006	Vei ira na yavusa i Aseri sa volai e le tinikarua na udolu . Vei ira na yavusa i Nafitalai sa volai e le tinikarua na udolu . Vei ira na yavusa i Manasa sa volai e le tinikarua na udolu .
66007007	Vei ira na yavusa i Simioni sa volai e le tinikarua na udolu . Vei ira na yavusa i Livai sa volai e le tinikarua na udolu . Vei ira na yavusa i Isaka sa volai e le tinikarua na udolu .
66007008	Vei ira na yavusa i Sepuloni sa volai e le tinikarua na udolu . Vei ira na yavusa i Josefa sa volai e le tinikarua na udolu . Vei ira na yavusa i Penijamini sa volai e le tinikarua na udolu .
66007009	Sa oti oqo ka'u sa vakaraica , ka raica , sa dua nai soqosoqo levu sara , e sega e dua na tamata e wilika rawa , mai na veivanua kece , kei na veimataqali , kei na veimatanitu , kei na duivosavosa , era sa tu e na mata ni tikotiko-vakaturaga , kei na mata ni Lami , era vakaisulu e nai sulu vulavula , ka taura nai viu e na ligadra ;
66007010	a ra sa kaci e na domo levu , ka kaya , A vu ni bula na noda Kalou , o koya sa tiko e nai tikotiko-vakaturaga , vua na Lami talega .
66007011	O ira kecega na agilose era sa wavu tu ka vakavolivolita nai tikotiko-vakaturaga , kei ira na qase kei na ka bula e le va , ka cuva vakatoboicu e na mata ni tikotiko-vakaturaga , ka vakarokoroko vua na Kalou ,
66007012	ka kaya , Emeni : Na vakamolimoli , kei nai ukuuku , kei na vuku , kei na vakavinavinaka , kei na vakarokoroko , kei na kaukauwa , kei na qaqa , me nona ga na noda Kalou ka sega ni mudu . Emeni .
66007013	Sa qai vosa e dua na qase , ka tarogi au , O cei beka ko ira oqo sa vakaisulu e nai sulu vulavula ? ka ra lako beka maivei ?
66007014	Au sa qai kaya vua , O iko , saka , ko sa kila . A sa kaya vei au ko koya , O ira oqo era sa lako mai na veivakararawataki levu , ia era sa sava nodra i sulu , ka vakavulavulataka e na dra ni Lami .
66007015	O koya era sa tiko kina e na mata ni tikotiko ni Kalou , a ra sa qaravi koya e na siga kei na bogi e nona vale-ni-lotu ; ia ena tiko vata kei ira ko koya sa tiko e nai tikotiko-vakaturaga .
66007016	Era na sega tale ni viakana , se viagunu tale ; ena sega ni kati ira na siga , se dua tani na katakata .
66007017	Ni na vakani ira na Lami sa tiko e na loma ni tikotiko-vakaturaga , ka na tuberi ira ki nai vurevure ni wai bula : ia ena tavoya kecega na Kalou na wai ni mata mai na matadra .
66008001	Ia ni sa cecega oti ko koya nai kavitu ni drega , sa vakanomodi ko lomalagi ka oti e dua na afanaua .
66008002	Au sa raica na agilose e le vitu eratou sa tu e na mata ni Kalou ; a sa soli vei iratou e vitu na davui .
66008003	A sa dua tani tale na agilose sa lako mai ka laki tu e na mata ni cabocabo-ni-soro , a sa taura na miqa koula ; a sa soli vakalevu vua na ka boivinaka , me cabora vata kei na masumasu ni tamata yalosavasava kecega e nai cabocabo-ni-soro koula sa tu e na mata ni tikotiko-vakaturaga .
66008004	Ia sa kuvu cake vata na kubou ni ka boivinaka , kei na masumasu ni tamata yalosavasava , mai na ligana na agilose ki na mata ni Kalou .
66008005	A sa kauta na miqa na agilose , ka vakasinaita e na bukawaqa ni cabocabo-ni-soro , ka biuta ki vuravura : ka sa tubu na makudru ni vosa , kei na kurukuru , kei na livaliva , kei na tavuki ni vanua .
66008006	Ia ko iratou na agilose e le vitu , eratou sa taura na davui e vitu , eratou sa vakarautaki iratou me ratou uvuca .
66008007	O KOYA na kenai matai sa uvuca , ka sa qai muri mai na uca-cevata sa veiwaki vata kei na bukawaqa kei na dra , a sa biu ki vuravura : a sa vakamai kina nai katolu ni wase kei vuravura , kei nai katolu ni wase ni kau , a sa vakamai kecega na co drokadroka .
66008008	SA qai uvuca nai karua ni agilose , a sa vaka e dua na ulu-ni-vanua levu sa caudre tu e na bukawaqa ; sa biu ki na wasawasa a sa vuki kina me dra nai katolu ni wase ni wasawasa ;
66008009	a sa mate kina nai katolu ni wase ni ka kecega sa bula e na wasawasa ; a sa vakarusai talega nai katolu ni wase ni veiwaqa .
66008010	SA qai uvuca nai katolu ni agilose , a sa dua na kalokalo levu sa lutu mai lomalagi , a sa caudre me vaka na cina , a sa lutu ki nai katolu ni wase ni veiuciwai , kei na veivurevure-ni-wai ;
66008011	ia na yaca ni kalokalo ko Gagaduvaduva ; a sa gaga kina nai ka tolu ni wase ni wai ; a sa le vuqa kina na tamata sa mate e na wai ni ra sa vakagagataki .
66008012	A SA uvuca nai kava ni agilose , a sa yaviti kina nai katolu ni tiki ni mata-ni-siga , kei nai katolu ni tiki ni vula , kei nai katolu ni wase ni veikalokalo : ia nai katolu ni kena wase vei ira sa vakabutobutotaki a sa sega talega ni rarama nai katolu ni wase ni siga , ka sa vaka talega kina na bogi .
66008013	Ia ka'u a raica , ka rogoca e dua na ikeli sa vuka e na maliwa kei lomalagi , a sa kaya e na domo levu , E ca , e ca , e ca , vei ira sa tiko e vuravura , e na vuku ni domo ni nodratou davui na agilose e le tolu , o koya sa bera ni uvu !
66009001	A sa uvuca nai kalima ni agilose , ia ka'u a raica e dua na kalokalo sa lutu mai lomalagi ki vuravura : a sa soli vua nai dola kei bulubulu e sega ni vakabotona .
66009002	A sa dolava ko koya nai bulubulu e sega ni vakabotona ; a sa kuvu cake na kubou mai bulu , me vaka na kubou ni lovo levu ; a sa butobuto na mata-ni-siga , kei na macawa , e na vuku ni kubou sa kuvu cake mai bulu .
66009003	A sa lako tani mai na kubou na vodre me tiko e vuravura : a sa soli vei ira na kaukauwa , me vaka na nodra kaukauwa na batibasaga kei vuravura .
66009004	A sa vakaroti vei ira me ra kakua ni vakacacana na co e vuravura , se dua na ka karakarawa , se dua na kau ; ko ira ga na tamata sa sega ni volai e na yadredra nai vakatakilakila ni Kalou .
66009005	A sa soli vei ira me ra kakua ni vakamatei ira , ka me ra vakararawataki ira ga ka vula lima : ia na nodra rarawa e vaka na rarawa ni sa katia na tamata na batibasaga .
66009006	E na siga oqori era na domomate ko ira na tamata , ia ena sega ni yacovi ira : era na gadreva me ra mate , ia ena dro tani maivei ira na mate .
66009007	Ia na kedrai rairai na vodre sa vaka na ose sa vakarau me laki valu : ia sa toka e uludra na ka sa vaka nai sala koula , ia na matadra sa vaka na mata ni tamata .
66009008	Ia na drau ni uludra sa vaka na drau ni ulu ni yalewa , ia na batidra sa vaka na batidra na laioni .
66009009	Ia nai sasabai ni lomaseredra , sa vaka nai sasabai kaukamea ni seredra ; ia na cakucaroba ni tabadra sa vaka na vadugu ni qiqi-ni-valu , kei na ose e vuqa ni ra sa cici ki nai valu .
66009010	Ia na buidra sa vaka na bui ni batibasaga , a sa tiko e buidra na batidra : a ra sa rawata kina me vakararawataki ira na tamata ka vula lima .
66009011	Ia sa dua na nodra tui , na agilose ni bulubulu e sega ni vakabotona , a yacana e na vosa vaka-Iperiu ko Apatoni , ia na yacana e na vosa va-Kirisi ko Apolioni .
66009012	Sa dua na ka ca sa oti ; ia ka raica , sa rua tale na ka ca sa bera ni lako mai .
66009013	IA sa uvuca nai kaono ni agilose , ia ka'u sa rogoca e dua na vosa mai na tutuna momoto vava ni cabocabo-ni-soro koula sa tu e na mata ni Kalou ,
66009014	sa kaya vua nai kaono ni agilose sa taura na davui , Sereki iratou na agilose e lewe va , eratou sa vesu tu mai na uciwai levu ko Uferetisi .
66009015	A sa sereki ko iratou na agilose e lewe va , a ratou sa vakarau me dua na nodratou aua , ka dua na nodratou siga , ka dua na vula , ka dua na yabaki , me ratou vakamatea nai katolu ni wase ni tamata .
66009016	Ia na kedrai wiliwili nai valu sa rua na drau na milioni era sa vodo ose : ia ka'u a rogoca na kedrai wiliwili .
66009017	Ia ka'u a raici ira na ose vakaoqo e na raivotu , kei ira sa vodo tiko kina , ai sasabai ni lomaseredra na bukawaqa , kei na vatu damudamu , kei na sulifure : ia na ulu ni ose e vaka na ulu ni laioni ; a sa lako tani mai na gusudra na bukawaqa kei na kubou kei na sulifure .
66009018	A ra sa vakamatei ko ira nai katolu ni wase ni tamata , e na ka ca tolutolu oqo , e na bukawaqa , kei na kubou , kei na sulifure , sa lako mai na gusudra .
66009019	Ni sa tu na nodra kaukauwa e na gusudra , kei na buidra : ni sa vaka na gata na buidra , a ra sa vakaulu , a ra sa kitaka kina na ka ca .
66009020	Ia ko ira na tamata sa vo era sa sega ni vakamatei e na mate ca oqo , era sa sega ni veivutunitaka na cakacaka ni ligadra , me ra kua ni vakarokoroko ki na tevoro eso , kei na matakau koula , kei na siliva , kei na parasa , kei na vatu , kei na kau : oqori sa sega ni rai rawa , se rogo rawa , se lako voli :
66009021	era sa sega talega ni veivutunitaka na nodra daulaba , se na nodra cakacaka vakatevoro , se na nodra dauyalewa , se na nodra daubutako .
66010001	Ia ka'u a raica e dua tale na agilose kaukauwa sa lako sobu mai lomalagi , sa vakaisulu e na o : a sa vakaisala e na drodrolagi , sa vaka na mata-ni-siga na matana , a sa vaka na duru bukawaqa na yavana ;
66010002	a sa taura nai vola lailai e na ligana , ka sa tevuki tu : a sa vaca na dela ni wasawasa ko koya e na yavana i matau , kei na dela ni vanua e na yavana i mawi ,
66010003	a sa kaci e na domo levu , me vaka na laioni sa tagi : ia ni sa kaci oti ko koya , sa qai cavuta na nodratou vosa na kurukuru e vitu .
66010004	Ia ni ratou sa cavuta na nodratou vosa na kurukuru e vitu , au sa vakarau me'u volavola : au sa qai rogoca na vosa mai lomalagi , sa kaya vei au , Mo dregata na ka sa cavuta na kurukuru e vitu , ka kakua ni vola .
66010005	Ia na agilose ka'u a raica ni sa tu e na wasawasa kei na vanua , sa dodoka cake na ligana ki lomalagi ,
66010006	a sa bubului vei koya sa bula tawa mudu , o koya ka buli lomalagi , kei na veika sa tu kina , kei vuravura , kei na veika sa tu kina , kei na wasawasa , kei na veika sa tu kina , ni na sega tale e dua na gauna me vo :
66010007	ia e na gauna ni domo i koya nai kavitu ni agilose , ni sa vakatekivu ko koya me uvuca , ena vakaoti vinaka na ka vuni ni Kalou , me vaka na nona vosa vinaka vei ira na nonai talatala na parofita .
66010008	Sa qai vosa tale vei au na domo ka'u a rogoca mai lomalagi , ka kaya , Mo lako ka kauta nai vola lailai sa tevu tu , o koya sa taura na liga ni agilose sa tu e na wasawasa kei na vanua .
66010009	Au sa qai lako vua na agilose , ka kaya vua , Solia mai vei au nai vola lailai . A sa kaya vei au ko koya Mo taura , ka kania sara ; ia ena gaga e ketemu , ka na kamikamica ga e gusumu me vaka na oni .
66010010	Au sa qai taura nai vola lailai mai na liga ni agilose , ka'u sa kania sara ; a sa kamikamica e gusuqu me vaka na oni : ia ni'u sa kania oti , sa gaga sara na ketequ .
66010011	A sa kaya vei au ko koya , O na parofisai tale vei ira na veimatanitu e vuqa , kei na veivanua , kei na duivosavosa , kei na tui eso .
66011001	A sa dua na gasau sa soli vei au e vaka nai titoko ; a sa tu na agilose , ka kaya , Mo tu cake , ka vakarauta na vale ni Kalou , kei nai cabocabo-ni-soro , kei ira era sa lotu kina .
66011002	Ia na lomanibai e taudaku ni vale , kakua ni vakarauta : ni sa soli oqori kivei ira na veimatanitu tani : ia era na butuka na koro tabu ka vula vasagavulu ka rua .
66011003	Ia ka'u na solia vei rau na noqu i talatala , me rau parofisai rawa ka siga e dua na udolu ka rua na drau ka onosagavulu , ka rau na vakaisulu e nai sulu taga .
66011004	Na kau ruarua oqo na yacana na olive , kei nai tutu-ni-cina e rua sa tu e na mata ni Turaga kei vuravura .
66011005	Ia kevaka e dua na tamata sa via vakacacani rau , sa lako mai na gusudrau na bukawaqa , ka kania sara na nodrau meca : ia kevaka e dua na tamata sa via vakacacani rau , ena vakamatei ga vakaoqo .
66011006	Erau sa rawata me sogoti lomalagi , me kakua ni tau na uca e na gauna erau sa vunau kina : erau sa rawata talega me vukica na wai kece me dra , me rau yaviti vuravura talega e na mate ca kece , me vaka na nodrau veitalia .
66011007	Ia ni rau sa vakaotia na nodraui tukutuku , ena veivala kei rau na manumanu sa lako mai bulubulu sa sega ni vakabotona , ena kaukauwa vei rau ko koya , ka vakamatei rau .
66011008	Ia ena biu wale tu na yagodrau sa mate e na saqata ni koro levu , sa vakatokai vakaibalebale ko Sotoma kei Ijipita , sa lauvako talega kina e na kauveilatai na nodrau Turaga .
66011009	Ia ko ira na veimatanitu kei na veimataqali kei na duivosavosa kei na veivanua , era na raica na yagodrau sa mate ka tolu na siga kei na veimama ni dua tale na siga , a ra na sega ni laiva me buluti na yagodrau e nai bulubulu .
66011010	O ira talega era tiko e vuravura era na reki ni rau sa mate , ka marau vakalevu , a ra na dui veisoliyaka na nodra ka ni loloma ; ni rau sa vakararawataki ira era sa tiko e vuravura koi rau na parofita oqo .
66011011	A sa oti e tolu na siga kei na veimama ni ka va ni siga , sa qai curumi rau na Yalo ni bula mai vua na Kalou , a rau sa wavu tu kina ; a sa ka levu na rere sa kani ira era sa raici rau .
66011012	A rau sa rogoca e dua na domo levu mai lomalagi sa kaya vei rau , Drau lako cake mai ki ke . A rau sa lako cake ki lomalagi e na o ; a sa raici rau ko ira na nodra meca .
66011013	E na tiki-ni-siga ga ko ya sa tavuki vakalevu kina na vanua , a sa bale nai katini ni wase ni koro , a sa le vitu na udolu na tamata sa vakamatei , ni sa tavuki na vanua : o ira sa vo era sa rere , ka vakavinavinaka vua na Kalou kei lomalagi .
66011014	Sa qai oti nai karua ni ka ca ; ka raica , sa lako vakatotolo sara mai nai katolu .
66011015	SA qai uvu davui nai kavitu ni agilose ; a sa muri eso na vosa sa domo levu mai lomalagi , sa kaya , Na matanitu kei vuravura oqo sa qai yaco me nona na noda Turaga , a nei koya na nona Karisito ; ia ena lewa ko koya ka sega ni mudu .
66011016	O ira na qase e le ruasagavulu ka va , era sa tiko e nodra i tikotiko e na mata ni Kalou , era sa cuva vakatoboicu , ka vakarokoroko ki na Kalou ,
66011017	ka kaya , Keitou sa vakavinavinaka vei kemuni , na Turaga na Kalou Kaukauwa , ko ni sa bula edaidai , ko ni a bula eliu , ko ni na bula talega emuri ; ni kemuni sa kauta vei kemuni na nomuni kaukauwa levu , ka lewa tiko .
66011018	O ira na veimatanitu era sa cudru , ia sa yaco dina mai na nomuni cudru , kei na nodra gauna na mate , me ra saumi kina , mo ni solia talega vei ira na nomuni talatala na parofita na kedrai sau , vei ira talega na tamata yalosavasava , vei ira talega era rerevaka na yacamuni , se ra turaga se ra tamata lalai ; mo ni vakawabokotaki ira era sa vakawabokotaki vuravura .
66011019	A sa dola na vale-ni-lotu ni Kalou mai lomalagi , a sa rairai e na nona vale na kato ni vola ni veiyalayalati : a sa qai muri na livaliva , kei na vosa , kei na kurukuru , kei na tavuki ni vanua , kei na uca-cevata levu .
66012001	A sa dua na ka levu e veivakurabuitaki sa rairai mai lomalagi ; sa dua na yalewa sa vakaisulu e na mata-ni-siga , a sa tu e ruku ni yavana na vula , a sa vakaisala e na kalokalo e tinikarua :
66012002	ia ni sa bukete sa qoqolou , ni sa taratara me vakasucu .
66012003	A sa dua tale na ka e veivakurabuitaki sa rairai mai lomalagi ; sa dua na gata levu e damudamu , sa vitu na uluna ka tini na nonai leu , ka vitu nai sala-vakaturaga sa toka e uluna .
66012004	A sa yarataka nai katolu ni wase ni kalokalo ni lomalagi na buina , ka biuti ira ki vuravura : a sa tu e na mata ni yalewa na gata levu ni sa vakarau me vakasucu , ka me kania sara na luvena ni sa qai sucu mai .
66012005	A sa vakasucuma ko koya na gonetagane , sa lesi me lewai ira na veimatanitu kecega e nai titoko kaukamea : a sa kau yani na luvena vua na Kalou , ki na nonai tikotiko-vakaturaga talega .
66012006	A sa dro na yalewa ki veikau , ki na dua na tikina ka vakarautaka na Kalou , me nona me ra vakani koya kina ka dua na udolu ka rua na drau ka onosagavulu na siga .
66012007	A sa tubu nai valu mai lomalagi ; o Maikeli kei ira na nona agilose era sa veivala kei na gata levu ; a sa ia vata nai valu na gata levu kei ira na nona agilose ,
66012008	a ra sa sega ni gumatua : a sa sega tale ni kune e dua na nodra tikina mai lomalagi .
66012009	A sa biu tani na gata levu , na gata makawa , a yacana na Tevoro , kei Setani , o koya sa temaki ira kecega na kai vuravura : a sa biu ki vuravura , a ra sa biu vata kaya na nona agilose .
66012010	Au sa rogoca e dua na domo levu mai lomalagi , sa kaya , Sa qai yaco na bula , kei na kaukauwa , kei na matanitu ni noda Kalou , kei na kaukauwa ni nona Karisito : ni sa biu sobu ko koya sa daubeitaki ira na wekada , o koya oqo sa beitaki ira tikoga e na mata ni Kalou e na siga kei na bogi .
66012011	Era sa rawai koya e na vuku ni dra ni Lami , kei na vuku ni vosa era sa tusanaka ; ia era sega ni taleitaka na nodra bula , era sa bole mate ga .
66012012	O koya oqo mo reki kina na lomalagi , kei kemudou sa tiko kina . Dou na ca koi kemudou sa tiko e vuravura kei na wasawasa : ni sa lako sobu vei kemudou na tevoro , a sa cudru vakalevu , ni sa kila ko koya ena sega ni dede na nona gauna .
66012013	Ia ni sa kunea na gata ni sa biu ko koya ki vuravura , sa qai vakacacana na yalewa sa vakasucuma na gonetagane .
66012014	A sa rua na taba ni ikeli levu sa soli vua na yalewa , me vuka kina ko koya ki na veikau ki na nona tikina , sa laki maroroi kina e na dua na gauna , kei na gauna tale eso , kei na veimama ni gauna , mai na mata ni gata .
66012015	Ia na gata levu sa luaraka na wai mai na gusuna e vaka na dobui , me davemuria na yalewa , me vakacirima tani e na waluvu .
66012016	A sa vukei koya na yalewa ko vuravura , ni sa dalaga na gusuna ko vuravura , ka sa tiloma na dobui sa luaraka na gata levu mai na gusuna .
66012017	A sa cudru vua na yalewa na gata levu , ka laki ia na veivala kei ira na kena vo ni nona kawa , o ira sa vakabauta na vosa ni Kalou , ka taura tikoga nai tukutuku kei Jisu .
66013001	Ia sa tu e na veinukunuku mai matasawa ko koya , ia ka'u a raica e dua na manumanu sa lako cake mai na wasawasa , e vitu na uluna ka tini na nonai leu , a sa toka e na nonai leu nai sala-vakaturaga e tini , a sa tu ga e na uluna na yaca ni dauvosavakacacataki .
66013002	Ia na manumanu ka'u a raica sa vaka na lepate , a yavana sa vaka na yava ni pera , a gusuna e vaka na gusu ni laioni : a sa solia vua na nona kaukauwa dina na gata levu , kei na nonai tikotiko-vakaturaga , me mai turaga levu .
66013003	Ia ka'u a raica e dua na uluna e vaka sa vuetaki me mate kina : a sa bula tale mai na nona vue ka voleka ni mate kina : a ra sa kurabui kecega na kai vuravura e na vuku ni manumanu .
66013004	A ra sa vakarokoroko vua na gata levu , o koya sa solia na kaukauwa vua na manumanu : a ra sa vakarokoroko vua na manumanu , ka kaya , O cei sa vaka na manumanu oqo ? o cei sa rawata me rau veivala kaya ?
66013005	A sa soli vua na gusu me vosataka na ka levu kei na vosa vakacaca sara ; a sa soli vua me turaga ka vula vasagavulu ka rua .
66013006	A sa dalaga me vosa ca ki na Kalou , me vosavakacacataka na yacana , kei na nona vale , kei ira era sa tiko mai lomalagi .
66013007	A sa soli vua me veivala kei ira na tamata yalosavasava , ka me rawai ira : a sa soli vua me turaga vei ira na veimataqali kece , kei na veimatanitu kei na duivosavosa , kei na veivanua .
66013008	Ia ena vakarokoroko vua ko ira kecega era sa tiko e vuravura , ko ira sa sega ni volai na yacadra e nai vola ni bula ni Lami sa vakamatei mai nai vakatekivu kei vuravura .
66013009	Kevaka e dua sa vakadaligana , me mani rogoca sara .
66013010	O koya sa dauia na veivakabobulataki ena vakabobulataki ; o koya sa ia na veivakamatei e nai seleiwau ena mate talega e nai seleiwau . Oqo na nodra vosota kei na nodra vakabauta na tamata yalosavasava .
66013011	Ia ka'u a raica e dua tani tale na manumanu sa lako cake mai vuravura ; ia sa rua na nonai leu me vaka na luve ni sipi , a sa vosa me vaka na gata levu .
66013012	A sa tu vua na kaukauwa kecega ni manumanu sa liu vua , ka vakasaurarataki vuravura kina kei ira sa tiko kina me ra vakarokoroko vua na manumanu sa liu , o koya ka bula e na nona vue ka voleka ni mate kina .
66013013	Ia sa kitaka na ka levu e veivakidacalataki ko koya , a sa kauta mai lomalagi ki vuravura na bukawaqa e na matadra na tamata ,
66013014	a sa temaki ira era sa tiko e vuravura e na vuku ni cakacaka mana sa kitaka ko koya e na mata ni manumanu ; a sa kaya vei ira era sa tiko e vuravura , me ra cakava na matakau me nona na manumanu sa lauta e nai seleiwau , ka sa bula tikoga .
66013015	A sa rawata ko koya oqo me solia na bula ki na matakau ni manumanu , me vosa rawa kina na matakau ni manumanu , ka vakavuna talega na nodra mate ko ira era sa sega ni via vakarokoroko ki na matakau ni manumanu .
66013016	A sa vakasaurarataki ira kecega , na tamata lalai kei na turaga , o ira sa vutuniyau kei ira sa dravudravua , ai taukei kei na bobula , me volai e dua nai vakatakilakila e na ligadra i matau , se na yadredra :
66013017	ka me kakua ni veivoli e dua , o koya ga sa tu vua nai vola , se na yaca ni manumanu , se nai wiliwili ni yacana .
66013018	Oqo ga na vuku . O koya sa yalomatua me mani wilika nai wiliwili ni manumanu ; ni sai wiliwili ni tamata ; ka sa kenai wiliwili e ono na drau ka onosagavulu ka ono .
66014001	Ia ka'u a vakaraica , ka raica , e dua na Lami sa tu e na ulu-ni-vanua ko Saioni , a sa tu vata kaya e le dua na drau ka vasagavulu ka va na udolu , sa volai e na yadredra na yacana kei na yaca i Tamana .
66014002	Ia ka'u a rogoca e dua na domo mai lomalagi , e vaka na domo ni wai e vuqa , ia sa vaka na domo ni kurukuru levu : au a rogoca talega na domodra era qiria na nodra api :
66014003	a ra sa meketaka na meke vou e na mata ni tikotiko-vakaturaga , kei na matadratou na ka bula e va , kei na matadra na qase : a sa sega e dua sa kila rawa na meke ko ya , o ira ga na le dua na drau ka vasagavulu ka va na udolu , era sa vakabulai tu mai vuravura .
66014004	O ira oqo era sa sega ni ca kei na yalewa ; ni ra sa sega ni veiyacovi kaya e dua . O ira oqo era sa muria na Lami e na veiyasana sa lako kina ko koya . O ira oqo era sa vakabulai maivei ira na tamata , me rai sevu vua na Kalou kei na Lami .
66014005	A sa sega ni kune e gusudra na lasu : ka ra sa sega ni cala .
66014006	IA ka'u a raica e dua tani tale na agilose sa vuka e na maliwa kei lomalagi kei vuravura , a sa taura nai tukutuku-vinaka e sega ni oti rawa , me vunautaka vei ira era sa tiko e vuravura , vei ira kece talega na veimatanitu , kei na veimataqali , kei na duivosavosa , kei ira na tamata ,
66014007	ka sa kaya e na domo levu , Dou rerevaka na Kalou , ka vakarokoroko vei koya ; ni sa yaco na nona gauna me lewa : ia dou vakarokoroko vei koya ka buli lomalagi , kei vuravura , kei na wasawasa , kei na veivurevure-ni-wai .
66014008	A sa dua tani tale , nai karua ni agilose sa muri , ka kaya , Sa bale , sa bale ko Papiloni , na koro levu , e na vuku ni sa vagunuvi ira kecega na veimatanitu e na waini ni cudru ni nona dautagane .
66014009	A sa muri rau nai katolu ni agilose , a sa kaya e na domo levu , Kevaka sa dua na tamata sa vakarokoroko vua na manumanu kei na nona matakau , ka rawata na nonai vakatakilakila e na yadrena , se na ligana ,
66014010	ena gunuva ko koya na waini ni cudru ni Kalou , o koya sa sovaraki ka sega ni vakawai ki na bilo ni nona cudru ; ena vakararawataki vakalevu talega e na bukawaqa kei na sulifure e na matadra na agilose yalosavasava , kei na mata ni Lami :
66014011	a sa kuvu cake na kubou ni nodra yaluma ka sega ni mudu : a ra sa sega ni cegu e na siga se na bogi , ko ira sa vakarokoroko vua na manumanu kei na nona matakau , kei ira era sa vakatakilakilataki e nai vakatakilakila ni yacana .
66014012	Oqo gona na nodra vosota na tamata yalosavasava : sa tu eke ko ira era sa vakabauta na vosa ni Kalou , ka taura tikoga na vakabauti Jisu .
66014013	Ia ka'u a rogoca e dua na vosa mai lomalagi , sa kaya mai vei au , Vola , Sa kalougata mai na gauna oqo ko ira na mate era sa mate ni ra sa tu vata kei na Turaga : sa kaya na Yalo Tabu , Io , me ra vakacegu mai na nodra cakacaka ; ka sa muri ira na nodra i valavala .
66014014	Ia ka'u a vakaraica , ka raica , sa dua na o vulavula , ia sa dua sa dabe tiko ena o e vaka na Luve ni tamata , a sa dua nai sala koula vakaturaga sa toka e uluna , a sa taura e ligana e dua nai sele-takelo gata .
66014015	A sa dua tani tale na agilose sa lako mai na vale-ni-lotu , a sa kaci e na domo levu vei koya sa tiko ena o , Vakacuruma na nomu i sele-takelo , ka tamusuka : ni sa yaco na gauna ni tamusuki ; ni sa rui dreu matua na sila kei vuravura .
66014016	A sa vakacuruma na nonai sele-takelo ki vuravura ko koya sa tiko e na o ; a sa tamusuki kina na vuana kei vuravura .
66014017	A sa dua tani tale na agilose sa lako mai na vale-ni-lotu sa tu mai lomalagi , a sa taura talega ko koya e dua nai sele-takelo gata .
66014018	A sa dua tani tale na agilose sa lako mai nai cabocabo-ni-soro , sa lewa rawa na bukawaqa ; a sa kaci e na domo levu vei koya sa taura nai sele-takelo gata , ka kaya , Vakacuruma na nomu i sele-takelo gata , ka cebeta nai soso vua ni vaini kei vuravura ; ni sa dreu matua sara na vua ni vaini .
66014019	A sa vakacuruma na agilose na nonai sele-takelo ki vuravura , ka cebeta nai soso vua ni vaini kei vuravura , ka biuta ki nai keli-ni-waini levu ni cudru ni kalou .
66014020	A sa butuki nai keli-ni-waini e nai bili ni koro , a sa lako mai nai keli-ni-waini na dra , a sa yala ki na wa-tarovi ni ose , me rua na drau na maili .
66015001	Ia ka'u a raica e dua tani tale nai vakatakilakila mai lomalagi , na ka levu e veivakidacalataki , e le vitu na agilose sa taura e vitu na mate ca sa kenai otioti sara ; ni sa vakayacori sara vei ira na cudru ni Kalou .
66015002	Ia ka'u a raica e dua na ka e vaka na wasa iloilo sa veiwaki vata kei na bukawaqa ; ia ko ira era sa gumatua vua na manumanu , kei na nona matakau , kei nai wiliwili ni yacana , era sa tu e na wasa iloilo , a ra sa taura na veiapi ni Kalou .
66015003	A ra sa meketaka na meke i Mosese nai talatala ni Kalou , kei na meke ni Lami , ka kaya , A ka levu ka veivakurabuitaki na nomuni cakacaka , na Turaga na Kalou Kaukauwa ; sa dodonu ka dina na nomuni valavala , oi kemuni na Tui ni veigauna kecega .
66015004	O cei me sega ni rerevaki kemuni , na Turaga , ka vakarokorokotaka na yacamuni ? ni sai kemuni ga sa yalosavasava : ko ira kecega na veivanua era na lako mai ka cuva e matamuni ; ni sa vakatakilai mai na nomuni cakacaka dodonu .
66015005	Ia ka oti ka'u sa vakaraica , ka raica , sa dola tu na vale ni tikina tabu ni veiyalayalati mai lomalagi :
66015006	ia ko iratou na agilose e le vitu eratou sa lako mai na vale ni lotu , eratou sa taura na mate ca e vitu , eratou vakaisulu e na lineni savasava sara ka vulavula , a sa vau na lomaseredratou e na wa koula .
66015007	A sa dua vei iratou na ka bula e le va sa solia vei iratou na agilose e le vitu na bilo koula e vitu sa sinai e na cudru ni Kalou , ko koya sa bula ga ka tawa mudu .
66015008	A sa sinai na vale-ni-lotu e na kubou mai nai ukuuku ni Kalou , mai na nona kaukauwa talega ; a sa sega na tamata sa curu rawa ki na vale-ni-lotu , ena vakayacori mada eliu na mate ca e vitu sa taura ko iratou na agilose e le vitu .
66016001	Ia ka'u a rogoca e dua na domo levu mai na vale-ni-lotu , sa kaya vei iratou na agilose e le vitu , Dou lako , ka sovaraka yani na bilo e vitu ni cudru ni Kalou ki vuravura .
66016002	A SA lako na kenai matai , a sa sovaraka na nona bilo ki vuravura ; a sa tauvi ira na tamata na vidikoso ca e rarawa sara , o ira sa tu kina nai vakatakilakila ni manumanu , kei ira sa vakarokoroko ki na nona matakau .
66016003	IA nai karua ni agilose sa sovaraka na nona bilo ki na wasawasa ; a sa vuki kina me vaka na dra ni tamata mate : ia sa mate na ka kecega sa bula voli e na wasawasa .
66016004	IA nai katolu ni agilose sa sovaraka na nona bilo ki na veiuciwai kei na veivurevure-ni-wai ; a ra sa vuki kina me dra .
66016005	Ia ka'u a rogoca na agilose ni veiwai ni sa kaya , Oi kemuni na yalododonu , o ni sa bula edaidai , o ni a bula eliu , o ni sa yalosavasava , ni kemuni sa lewa vakaoqo .
66016006	Ni ra sa vakadavea na dra ni tamata yalosavasava kei na dra ni parofita ko ira oqo , ko ni sa qai solia vei ira na dra me ra gunuva ; sa dodonu me vakakina vei ira .
66016007	Ia sa dua tani tale ka'u a rogoca mai nai cabocabo-ni-soro , sa kaya , E vaka ga oqo , na Turaga na Kalou Kaukauwa , sa dina ka dodonu na nomuni lewa .
66016008	IA nai kava ni agilose sa sovaraka na nona bilo e na mata-ni-siga ; a sa soli vua me vakamaqesataki ira na tamata e na bukawaqa .
66016009	A ra sa qesa na tamata ni sa katakata vakalevu , a ra sa vosavakacacataka na Kalou , o koya sa lewa rawa na veimate ca oqo : a ra sa sega ni veivutuni me ra vakarokorokotaki koya .
66016010	IA nai kalima ni agilose sa sovaraka na nona bilo ki nai tikotiko ni manumanu ; a sa butobuto na nona matanitu ; a ra sa katia na yamedra e na vuku ni rarawa ,
66016011	ka vosavakacacataka na Kalou ni lomalagi e na vuku ni nodra rarawa kei na nodra vidikoso , a ra sa sega ni veivutunitaka na nodra i valavala .
66016012	IA nai kaono ni agilose sa sovaraka na nona bilo ki na uciwai levu ko Uferetisi ; a sa di kina na kena wai , me caramaki na nodra sala na tui mai na tu-i-cake .
66016013	Ia ka'u a raica e le tolu na yalo velavela eratou sa vaka na boto , eratou sa lako mai na gusu ni gata levu , mai na gusuna talega na manumanu , mai na gusuna talega na parofita vakailasu .
66016014	Ni ratou sa yalo ni tevoro ko iratou , eratou sa kitaka na cakacaka mana , a ratou sa lako yani vei ira na tui ni veivanua kei vuravura taucoko , me vakasoqoni ira vata ki nai valu ni siga dina ko ya ni Kalou Kaukauwa .
66016015	( Raica , au sa lako mai me vaka na daubutako . Sa kalougata ko koya sa vakatawa , a sa taura tiko na nonai sulu , de lako voli ka luvawale , ia ka ra raica na nona luvawale . )
66016016	A ratou sa vakasoqoni ira vata e na vanua na yacana e na vosa vaka-Iperiu ko Amaketone .
66016017	IA nai kavitu ni agilose sa sovaraka na nona bilo e na macawa ; a sa rogo mai na domo levu , mai na vale-ni-lotu mai lomalagi , mai nai tikotiko-vakaturaga , a sa kaya , Sa caka oti .
66016018	A sa rogo na domo ni vosa , kei na kurukuru , ka tibi na livaliva ; a sa tavuki vakalevu na vanua , sa sega ni vakakina mai nai vakatekivu ni nodra tiko e vuravura na tamata , ka me tavuki vakaukauwa , ka vakalevu vakakina .
66016019	A sa tawase vakatikitolu na koro levu , ia sa bale na veikoro e na veivanua ; a sa mai vakananumi ko Papiloni na koro levu e na mata ni Kalou , me soli kina na bilo ni waini ni nona cudru waqawaqa .
66016020	A sa dro tani yani na veiyanuyanu kecega , ia na veiulu-ni-vanua sa sega ni kune .
66016021	A sa lutuki ira na tamata na uca-cevata levu mai lomalagi , a kena bibi e dua na taledi : a ra sa vosavakacacataka na Kalou ko ira na tamata e na vuku ni mate ca ni uca-cevata ; ni sa ka levu sara na mate ca oqo .
66017001	A sa lako mai e dua vei iratou na agilose e le vitu sa taura na bilo e vitu , ka keirau veivosaki , ka kaya vei au , Lako mai ki ke ; au na vakatakila vei iko na nona cudruvi na yalewa oqo sa dautagane vakalevu sa tiko e na bati ni wai levu :
66017002	o koya era sa veibutakoci kaya ko ira na tui kei vuravura , a ra sa vakamatenitaki ko ira na kai vuravura e na waini ni nona dautagane .
66017003	Sa qai kauta na yaloqu ko koya ki na veikau ; ia ka'u a raica e dua na yalewa sa vodo tiko e na dua na manumanu kulakula , ka sa vuqa na yacana sa vosavakacacataki kina na Kalou , a sa vitu na uluna ka tini na nonai leu .
66017004	A sa vakaisulu na yalewa oqo e nai sulu lokaloka kei nai sulu kulakula , sa vakaiukuuku e na koula kei na vatu dredre talega , kei na mata-ni-civa , a sa taura e ligana e dua na bilo koula sa sinai e na kena ca kei na kena dukadukali ni nona dautagane :
66017005	a sa volai e na yadrena na yacana vakaoqo , SA SEGA NI KILAI , O PAPILONI NA KA LEVU , A TINADRA NA DAUTAGANE KEI NA VEIKA VAKASISILA KEI VURAVURA .
66017006	Ia ka'u a raica na yalewa sa mateni e na kedra dra na tamata yalododonu , kei na kedra dra na tamata era sa mate e na vuku i Jisu : ia ni ka'u a raica , ka'u a kurabui vakalevu kina .
66017007	A sa kaya vei au na agilose , O sa kurabui e na vuku ni cava ? Au na tukuna vei iko na kenai balebale vuni ni yalewa oqo , kei na manumanu sa vodo kina ko koya , o koya sa vitu na uluna ka tini na nonai leu .
66017008	A manumanu ko a raica sa bula eliu , a sa qai sega tale ; ia ena lako cake mai bulubulu e sega ni vakabotona , ena qai lako ki na rusa : ia era na kurabui kina ko ira sa tiko e vuravura , o ira sa sega ni volai na yacadra e nai vola ni bula mai nai vakatekivu kei vuravura , ni ra raica na manumanu sa bula eliu , a sa sega tale , a sa na tiko tale .
66017009	Oqo na loma sa tu kina na vuku . Na uluna e vitu na ulu-ni-vanua e vitu , sa tiko kina na yalewa oqo .
66017010	Ia sa lewe vitu na tui : e le lima sa bale , e dua sa tiko , e dua tale sa bera ni lako mai : ia ni sa lako mai ko koya , ena tiko vakadede vakalailai .
66017011	Ia na manumanu sa bula eliu , a sa qai sega tale , o koya oqo nai kawalu , a sa dua vei ira na lewe vitu ko koya , ka sa lako ki na rusa .
66017012	Ia nai leu e tini ko a raica eratou sa le tini na tui , a ratou sa sega ga ni vakamatanitu edaidai , a ratou sa kaukauwa kei koya na manumanu , me vaka na tui , e na dua ga na aua .
66017013	O iratou oqo eratou sa lomavata , ia eratou na solia na nodratou qaqa kei na nodratou kaukauwa vei koya na manumanu .
66017014	O iratou oqo eratou na veivala kei na Lami , ia sa na rawai iratou na Lami : ni sa Turaga vei ira na turaga ko koya , kei na nodra Tui na tui : ia ena gumatua talega ko ira sa tiko vata kaya , era sa kacivi , ka digitaki , ka lomadina .
66017015	A sa kaya vei au ko koya , Na veiwai ko a raica , sa tiko kina na yalewa dautagane , oqori na veivanua kei na mataqali e vuqa , kei na veimatanitu , kei na duivosavosa .
66017016	Ia nai leu e tini ko a raica , kei na manumanu , eratou na cata na yalewa dautagane , a ratou na kitaki koya me biu ka me luvawale ; ia eratou na kania na lewena , ka vakamai koya sara e na bukawaqa .
66017017	Ni sa vakavulica na yalodratou na Kalou me ratou vakayacora na nona lewa , me ratou lomavata , me ratou solia na nodratou matanitu vua na manumanu , me vakayacori mada na vosa ni Kalou .
66017018	Ia na yalewa ko a raica , na koro levu ko ya , sa lewa vei ira na tui kei vuravura .
66018001	Sa oti na veika oqo , ka'u a raica e dua tani tale na agilose sa lako sobu mai lomalagi , sa levu na nona kaukauwa ; a sa rarama ko vuravura e na nonai ukuuku .
66018002	A sa kaci e na domo levu sara ko koya , ka kaya , Sa bale ko Papiloni na koro levu , sa bale , a sa yaco me nodra i tikotiko na tevoro , kei na qara ni yalo velavela kecega , kei na qara ni manumanu vuka kecega sa tawa-savasava ka sevaki .
66018003	Ni ra sa bale na veivanua kecega ni ra gunuva na waini ni cudru ni nona dautagane , a ra sa veibutakoci kaya na tui kei vuravura , a ra sa vutuniyau na tamata dauveivoli e na vuku ni nona daugarogaro .
66018004	Ia ka'u a rogoca e dua tani tale na vosa mai lomalagi , sa kaya , Dou lako tani mai vua , oi kemudou na noqu tamata , mo dou kakua ni cala vata kaya , ka me kakua ni tauvi kemudou na nona mate ca .
66018005	Ni sa yacovi lomalagi na nonai valavala ca , a sa nanuma na nonai valavala ca na Kalou .
66018006	Cudruvi koya me vaka na nona cudruvi kemudou , ka cakava vakarua vua me vakarua me vaka na nonai valavala : ia na bilo sa vakasinaita ko koya , vakasinaita vakarua vua .
66018007	Me vaka na nona dokai koya , kei na nona daugarogaro , solia vakakina vua na yaluma kei na rarawa : ni sa kaya e lomana ko koya , Oi au na kuini ka'u sa tiko oqo , ka'u sa sega ni yada , ka'u na sega ni kila na rarawa .
66018008	O koya oqo ena yaco vata kina vua na mate ca e na dua na siga , a mate , kei na tagi , kei na dausiga ; ia ena vakamai e na bukawaqa : ni sa kaukauwa na Turaga na Kalou sa cudruvi koya .
66018009	Ia ko ira na tui kei vuravura , era sa veibutakoci kaya ka daugarosa vata kaya , era na tagicaka , ka yasovaka , ni ra sa raica na kubou ni kena kama ,
66018010	a ra na tu vakayawa ni ra sa rerevaka na nona yaluma , ka kaya , Isa ! Isa ! na koro levu ko Papiloni , na koro kaukauwa ko ya ! e na dua bauga na aua sa yaco na nomu cudruvi .
66018011	O ira talega na dauveivoli kei vuravura era na tagicaka ka yasovaka : ni sa sega na tamata me volia tale na nodra i yau :
66018012	Ai yau ni veivoli na koula , kei na siliva , kei na vatu talei , kei na mata-ni-civa , kei na lineni matailalai , kei na ka lokaloka , kei na silika , kei nai sulu kulakula , kei na kau boi vinaka kece , kei na bilo tabua kece , kei na bilo kau dredre sara kece kei na parasa , kei na aironi , kei na vatu veivolavolai ,
66018013	kei na sinamoni , kei na macou , kei na ka boi vinaka kei nai lumu , kei na drega me vakamai , kei na waini , kei na waiwai , kei na madrai droka vinaka , kei na witi , kei na pulumokau , kei na sipi , kei na ose , kei na qiqi-ni-tamata , kei ira na bobula , kei na yalo ni tamata .
66018014	Ia na vuata sa garova na yalomu sa takali yani vei iko , kei na ka talei kei na ka vinaka sa lako tani vei iko , ia ko na sega sara ni kunea tale .
66018015	A tamata era dauveivoli e na veika oqo , a ra sa vakavutuniyautaki e na vukuna , era na tu vakayawa ni ra sa rerevaka na nona yaluma , era na tagi ka yaso ,
66018016	ka kaya , Isa ! Isa ! na koro levu ko ya ! ka vakaisulu e na lineni matailalai , kei nai sulu lokaloka , kei nai sulu kulakula , ka vakaiukuuku e na koula , kei na vatu dredre , kei na mata-ni-civa !
66018017	a sa vaqeavutaki na ka kecega oqo e na dua bauga na aua . O ira kecega nai taukei ni waqa , kei ira kecega e vodo e na waqa , kei ira na lewe ni waqa , ko ira kecega sa dausoko me ra veivoli , era sa tu vakayawa ,
66018018	ka ni ra sa raica na kubou ni kena kama , era qolouvaka ka kaya , A koro cava beka erau tautauvata kei na koro levu oqo ?
66018019	A ra sa kabua ki na uludra na kuvu ni soso , ka qoqolou , ka tagi , ka yaso , ka kaya , Isa ! Isa ! na koro levu ko ya ! sa vakavutuniyautaki e na vukuna ko ira kecega nai taukei ni waqa sa soko voli e loma ni wasawasa e na vuku ni nona ka vakaturaga ! a sa vaqeavutaki e na dua bauga na aua .
66018020	Mo dou reki sara e na vukuna , na lomalagi , kei kemudou nai apositolo kei na parofita ; ni sa qai cudruvaki kemudou na Kalou ni sa ca ko koya .
66018021	A sa dua na agilose kaukauwa sa laveta cake e dua na vatu e vaka na vatu levu i qaqi , a sa biuta ki loma ni wasawasa , ka kaya , Ena vakabalei vakaukauwa vakaoqo na koro levu ko ya ko Papiloni , ka na sega sara ni kune tale .
66018022	Ia ena sega sara ni rogoci tale e tikimu na domona sa dauqiri api , kei na dau-ni-vucu , kei na dauuvu bitu-ni-vakatagi kei na davui ; ena sega talega na matai , e mataitaka e dua na ka , me kune tale e tikimu ; ena sega talega ni rogo tale e tikimu na rorogo ni vatu i qaqi ;
66018023	ena sega talega ni caudre tale e tikimu na rarama ni cina ; ena sega talega ni rogo tale e tikimu na domo ni tagane sa qai vakawati , se na domo ni yalewa sa qai vakawati : o ira na nomu tamata dauveivoli eliu era sa tamata turaga kei vuravura ; ni sa nomu i lawaki sa vakacalai kece kina na veivanua .
66018024	A sa kune e tikina na kedra dra na parofita , kei ira na tamata yalosavasava , kei na kedra dra ko ira kece era a vakamatei e vuravura .
66019001	Sa oti na veika oqo , ka'u a rogoca na domodra na lewe vuqa mai lomalagi , era sa kaya , Aleluya : A bula , kei na vakavinavinaka , kei na vakarokoroko , kei na kaukauwa , me ia vua na noda Kalou :
66019002	ni sa dina ka dodonu na nona lewa : ni sa lewai koya na yalewa ka dautagane vakalevu , o koya sa vakadukadukalitaki vuravura e na nona dautagane , a sa sauma vei koya na kedra dra na nona tamata .
66019003	A ra sa qai kaya tale , Aleluya . A sa kuvu cake na kena kubou me sega ni mudu .
66019004	A sa cuva sobu na qase e lewe ruasagavulu ka va , kei na ka bula e le va , a ra sa vakarokoroko vua na Kalou o koya sa tiko e nai tikotiko-vakaturaga , ka kaya , Emeni ; Aleluya .
66019005	A sa dua na vosa sa lako mai nai tikotiko-vakaturaga , sa kaya , Vakavinavinaka ki na noda Kalou , oi kemudou kecega na nona tamata , kei kemudou sa rerevaki koya , se dou tamata lalai se dou turaga .
66019006	Au sa rogoca na ka e vaka na domo ni lewe vuqa , ka vaka na domo ni wai e vuqa , ka vaka na domo ni kurukuru levu , sa kaya , Aleluya : sa lewa na Turaga na Kalou Kaukauwa sara .
66019007	Tou marau ka reki , ka ia na vakarokoroko vei koya ; ni sa yaco na vakawati ni Lami , a sa vakarautaki koya vakai koya na watina-yalewa .
66019008	A sa soli vua me vakaisulu e na lineni matailalai , sa savasava ka lumilumisa : ia na lineni matailalai na nodra i valavala dodonu na tamata yalosavasava .
66019009	A sa kaya vei au ko koya , Mo vola , Sa kalougata ko ira era sa kacivi ki nai vakayakavi ni vakawati ni Lami . A sa kaya vei au ko koya , Oqo gona na vosa dina ni Kalou .
66019010	Ia ka'u a cuva ki yavana me'u vakarokoroko vei koya . A sa kaya vei au ko koya , Raica , mo kakua : oi au na nomu i tokani , ka dua vei ira na wekamu era sa taura tiko nai tukutuku kei Jisu ; vakarokoroko vua na Kalou : ia nai tukutuku kei Jisu na yalo ni parofisai .
66019011	Ia ka'u a raici lomalagi ni sa dola tu , ka raica sa dua na ose vulavula ; o koya sa vodo kina sa vakatokai ko Dodonu ka Dina , a sa lewa vakadodonu ko koya ka kitaka nai valu .
66019012	A matana e vaka na yameyame ni buka , sa toka e na uluna nai sala-vakaturaga e vuqa ; a sa volai na yacana , ia sa sega na tamata e kila , o koya duaduaga .
66019013	A sa vakaisulu e nai sulu sa kureitaki kina na dra ; a sa vakatokai na yacana Na Vosa ni Kalou .
66019014	Ia ko ira na matai valu mai lomalagi era sa muri koya , ni ra sa vodo e na veiose vulavula , a ra sa vakaisulu e na lineni matailalai , e vulavula ka savasava .
66019015	A sa dara mai na gusuna e dua nai seleiwau gata , me yaviti ira kina na veimatanitu ko koya : ia ena lewai ira e nai titoko kaukamea : a sa sikaraka ko koya nai keli-ni-waini ni cudru waqawaqa ni Kalou Kaukauwa .
66019016	Ia na yacana sa volai e na nonai sulu kei na sagana talega , A NODRA TUI NA TUI , KEI NA NODRA TURAGA NA TURAGA .
66019017	Ia ka'u a raica e dua na agilose sa tu e na mata-ni-siga ; a sa kaci e na domo levu ko koya , ka kaya vei ira kecega na manumanu era vuka e na maliwa kei lomalagi , Dou vakasoqoni kemudou vata mai ki nai vakayakavi ni Kalou levu :
66019018	mo dou kania na lewedra na tui , kei na lewedra na turaga ni valu , kei na lewedra na tamata qaqa , kei na lewedra na ose , kei ira era sa vodo kina , kei na lewedra kecega , se rai taukei se ra bobula , se ra tamata lalai se ra turaga .
66019019	Ia ka'u a raica na manumanu , kei ira na tui kei vuravura , kei na nodra i valu , era sa soqoni vata mai me ra veivala kaya sa vodo e na ose , kei ira na nonai valu .
66019020	A sa tauri na manumanu , ka sa tauri vata kaya na parofita vakailasu , o koya sa kitaka na cakacaka mana e matana , o koya sa daulari ira kina era sa volai e nai vakatakilakila ni manumanu , kei ira era sa vakarokoroko ki na nona matakau . Oi rau ruarua oqo erau sa biu bulabula ki na drano bukawaqa sa caudre e na sulifure .
66019021	Ia ko ira na kena vo era sa vakamatei e nai seleiwau i koya sa vodo e na ose , ai seleiwau sa dara mai na gusuna : ia ko ira kecega na manumanu vuka era sa mamau e na lewedra .
66020001	Ia ka'u a raica e dua na agilose sa lako sobu mai lomalagi , sa taura e na ligana nai dola kei bulubulu sa sega ni vakabotona ka dua na sinucodo levu .
66020002	A sa laki taura na gata levu , a gata makawa , o koya oqo na Tevoro , kei Setani , a sa vesuki koya me oti mada e dua na udolu na yabaki ,
66020003	a sa biuti koya ki bulubulu sa sega ni vakabotona , a sa sogolati koya eloma , a sa dregata nai sogo vei koya , me kakua ni temaki ira tale na veivanua ko koya , ka me oti mada na yabaki e dua na udolu : ia ni sa oti oqo , ena qai sereki vakalailai tale .
66020004	Ia ka'u a raica eso nai tikotiko-vakaturaga , ka ra tiko kina eso , a sa soli vei ira me ia na veilewai : au a raica na yalodra talega e tamusuki na uludra ni ra sa vakatusai Jisu , e na vuku talega ni vosa ni Kalou , o ira era sa sega ni vakarokoroko vua na manumanu , se vua na nona matakau , a sa sega talega ni volai nai vakatakilakila e na yadredra , se na ligadra : a ra sa bula ka lewa vata kei Karisito ka dua na udolu na yabaki .
66020005	Ia na kena vo ni mate era sa sega ni bula tale ka me oti mada na yabaki e dua na udolu . Oqo nai matai ni bula tale mai na mate .
66020006	Sa kalougataka ka yalosavasava ko koya sa vakaturi cake e nai matai ni bula tale mai na mate : ena sega ni kaukauwa vei ira nai karua ni mate , ia era na bete ni Kalou kei Karisito , ka ra na lewa vata kaya ka dua na udolu na yabaki .
66020007	IA ni na sa oti e dua na udolu na yabaki , ena qai sereki tale ko Setani mai na vale-ni-veivesu sa tiko kina ,
66020008	ena qai lako tani yani ko koya me temaki ira na veivanua era sa tiko e na yasa i vuravura e va , ko Koki kei Mekoki , me vakasoqoni ira vata me ra vala : a kedrai wiliwili sa vaka na mata ni nuku ni matasawa .
66020009	Ia era a lakova na raraba kei vuravura , ka vakavolivolita na nodra koro na tamata yalododonu , kei na koro daulomani , me buku na druadrua : a sa lutu sobu mai lomalagi na bukawaqa , ka kani ira .
66020010	Ia sa biu na tevoro sa temaki ira ki na drano bukawaqa sa vakasulifure , sa tiko kina na manumanu kei na parofita vakailasu ; ia eratou na vakararawataki e na siga kei na bogi ka sega ni mudu .
66020011	IA ka'u a raica e dua nai tikotiko-vakaturaga e levu ka vulavula , kei koya talega sa tiko kina , a sa dro tani mai vua ko vuravura kei lomalagi ; a sa sega na vanua e kune me rau tiko kina .
66020012	Ia ka'u a raici ira era a mate , na tamata lalai kei na turaga , era sa tu e na mata ni Kalou ; a sa tevuki nai vola eso : e dua tani tale nai vola sa tevuki , ai vola ni bula : ia na mate era sa lewai mai na ka sa volai e nai vola , me vaka na nodra i valavala .
66020013	Ia na wasawasa sa soli ira na mate era sa tiko kina , o mate talega kei bulu erau sa soli ira na mate era sa tiko kina ; a sa lewai ko ira na tamata yadua me vaka na nodra i valavala .
66020014	Ia ko mate kei bulu talega erau sa biu ruarua ki na drano bukawaqa . Sai koya oqo nai karua ni mate , io na drano bukawaqa .
66020015	Ia sa biu ki na drano bukawaqa ko koya yadua sa sega ni volai e nai vola ni bula .
66021001	Ia ka'u a raica na lomalagi vou kei na vuravura vou ; ni sa takali na lomalagi makawa kei na vuravura makawa ; ia sa segai sara na wasawasa .
66021002	Ia koi au ko Joni , au a raica na koro tabu , ko Jerusalemi vou , sa lako sobu mai vua na Kalou mai lomalagi , a sa ukucavu me vaka na goneyalewa sa ukucavu me lako vua na watina .
66021003	Ia ka'u a rogoca e dua na domo levu mai lomalagi , sa kaya , Raica , a vale ni Kalou sa tu vei ira na tamata , ia ena tiko vata kei ira ko koya , ia era na nona tamata , ia ko koya na Kalou ena tiko vata kei ira , me nodra Kalou .
66021004	Ia na Kalou ena tavoya tani kecega na wai ni mata mai na matadra ; ia ena sega tale na ciba , se na rarawa , se na tagi , ka na sega tale na vutugu : ni sa takali tani na ka makawa .
66021005	Sa qai vosa ko koya sa tiko e nai tikotiko-vakaturaga , Raica , au sa vakavouya na ka kecega . A sa kaya vei au ko koya , Vola mada : ni sa vosa mana oqo ka dina .
66021006	A sa kaya vei au ko koya , Sa caka oti . Oi au na Alifa kei na Omeka , na kenai vakatekivu kei na kenai vakataotioti . Au na solia walega vua sa viagunu , mai nai vurevure ni wai ni bula .
66021007	O koya sa gumatua ena rawata na ka kecega oqo . Au na nona Kalou koi au , ia ena luvequ ko koya .
66021008	Ia ko ira na daurere , kei ira e vakatitiqa , kei ira era vakasisila , kei ira na daulaba , kei ira na dauyalewa , kei ira era kila ka-vakatevoro , kei ira sa dausoro ki na veimatakau , kei ira na daulasu kecega , sa votai vei ira na nodra i votavota e na drano sa caudre kina na buka kei na sulifure : ia oqo nai karua ni mate .
66021009	Sa qai lako mai vei au e dua vei iratou na agilose e lewe vitu , eratou sa taura na bilo e vitu sa sinai e na mate ca ena muri sara mai , a sa vosa vei au , ka kaya , Lako mai ki ke , au na vakatakila vei iko na goneyalewa , na wati ni Lami .
66021010	A sa kauta na yaloqu ko koya ki na dua na ulu-ni-vanua levu ka cecere , a sa vakatakila vei au na koro levu , ko Jerusalemi savasava , sa lako sobu mai lomalagi mai vua na Kalou ,
66021011	a sa tu kina nai ukuuku ni Kalou : ia na kena rarama e vaka na vatu dredre sara , e vaka na vatu jasipa , e vakaraitayaloyalo me vaka na karisitala ;
66021012	ia na kena bai e levu ka cecere , a sa tinikarua na kena matamata-ni-koro , a sa lewe tinikarua na agilose sa tu e na matamata-ni-koro , a sa volai kina na yacadra , ia oqori na yacadra na nodra mataqali e tinikarua ni Isireli :
66021013	e tolu na matamata-ni-koro sa donuya na tu-i-cake ; e tolu na matamata-ni-koro sa donuya na tokalau ; e tolu na matamata-ni-koro sa donuya na ceva ; e tolu na matamata-ni-koro sa donuya na ra .
66021014	Ia na kena yavu na bai ni koro sa tinikarua a sa tu kina na yacadra nai apositolo ni Lami e lewe tinikarua .
66021015	Ia sa taura e dua na gasau koula ko koya sa vosa vei au , me katuma kina na koro , kei na kena matamata-ni-koro , kei na kena bai .
66021016	Ia sa va na yasa ni koro , a kena balavu e tautauvata kei na kena raraba : a sa katuma na koro ko koya e na gasau , ka sa tinikarua na udolu na kena falogi . Ia sa tautauvata na kena balavu kei na kena raraba kei na kena cecere .
66021017	A sa katuma ko koya na kena bai , A kena kiupiti e dua na drau ka vasagavulu ka va , ia nai vakarau ni tamata , sai koya nai vakarau ni agilose .
66021018	Ia na kena bai sa jasipa ; ia na koro sa koula dina sara ga , me vaka nai iloilo makare .
66021019	Ia na yavu ni bai ni koro sa vakaiukuukutaki e na veivatu talei kecega . Ai matai ni kena yavu na jasipa ; ai karua , na safairi ; ai katolu , na kalisetoni ; ai kava , na emeralita ;
66021020	ai kalima , na satonikisa ; ai kaono , na satiusa ; ai kavitu , na karisolita ; ai kawalu , na perili ; ai kaciwa , na topasa ; ai katini , na karisopiraso ; ai katinikadua , na vatu karakarawa ; ai katinikarua , na amecisita .
66021021	Ia na matamata-ni-koro sa caka e na mata-ni-civa e tinikarua : sa dua na mata-ni-civa sa caka kina na matamata-ni-koro yadua ; a sala koula vinaka sara na sala ni koro , me vaka nai iloilo makare sara .
66021022	Ia sa sega na vale-ni-lotu ka'u a kunea kina : ni sa kena vale-ni-lotu na Kalou Kaukauwa kei na Lami .
66021023	A sa sega ni yaga e na koro oqo na mata-ni-siga , se na vula , me cila kina : ia nai ukuuku ni Kalou sa vakararamataka , ka sa kena rarama na Lami .
66021024	Ena lako voli e na kena rarama ko ira na lewe ni veimatanitu : o ira na tui kei vuravura era sa kauta mai na nodra i ukuuku me tu kina .
66021025	Ia na kena veimatamata-ni-koro ena sega ni sogo e na siga ; ( ni na sega kina na bogi . )
66021026	Ia era na kauta mai me tu kina nai ukuuku kei na vakarokoroko ni veimatanitu .
66021027	Ka sa sega sara e dua na ka eda vakasisilataka ena curu kina , se dua e kitaka na ka ca , se daulasu : ko ira ga era sa volai e na nonai vola ni bula na Lami .
66022001	Sa qai vakatakila mai vei au ko koya na uciwai ni bula , sa makare sese sara me vaka na karisitala na kena wai , sa drodro mai nai tikotiko-vakaturaga ni Kalou kei na Lami .
66022002	E na loma ni kena sala , kei na batina ruarua talega , sa tei kina na kau ni bula , a sa vuataka na vuana e na veivula e tinikarua ka sa duidui na vuana : ia na drau ni kau oqo sa medra wai ni bula na lewe ni veivanua .
66022003	Ia era na sega tale ni cudruvi kina : ena tu ga kina nai tikotiko-vakaturaga ni Kalou kei na Lami : ka na qaravi koya ko ira na nona tamata :
66022004	era na raica na matana , ka na volai e na yadredra na yacana .
66022005	Ka na sega kina na bogi ; ena sega talega ni yaga vei ira na cina , se na rarama ni siga ; ni sa vakararamataki ira na Turaga na Kalou ; ia era na vakaturaga tiko ka sega ni mudu .
66022006	A SA kaya vei au ko koya , A vosa oqo sa mana ka dina : ia na Turaga na nodra Kalou na yalo ni parofita sa tala na nona agilose me vakatakila vei ira na nonai talatala na ka sa voleka ni caka .
66022007	Ka raica , au sa lako kusarawa mai : sa kalougata ko koya sa taura matua na vosa ni parofisai e nai vola oqo .
66022008	Ia koi au ko Joni au a raica ka rogoca na veika oqo . Ia ni'u a rogoca , ka raica , au a cuva sobu ki na yavana na agilose sa vakatakila mai vei au na veika oqo me'u vakarokoroko .
66022009	Sa qai kaya vei au ko koya , Raica mo kakua ga : ni daru sai talatala vata , kei ira talega na wekamu na parofita , kei ira era sa taura na vosa ni vola oqo : mo vakarokoroko vua na Kalou .
66022010	A sa kaya vei au ko koya , Kakua ni dregata na vosa ni parofisai ni vola oqo : ni sa voleka na kena gauna .
66022011	O koya sa tawa dodonu , me tawa dodonu tikoga : kei koya sa dukadukali , me dukadukali tikoga : kei koya sa dodonu , me dodonu tikoga : kei koya sa yalosavasava , me yalosavasava tikoga .
66022012	Ka raica , au sa lako kusarawa mai ; a sa tu ga vei au na ka , me'u solia vei ira na tamata yadua me vaka na nonai valavala .
66022013	Oi au na Alifa kei na Omeka , na kenai vakatekivu kei na kenai vakataotioti , na kenai liuliu kei na kenai murimuri .
66022014	Sa kalougata na tamata era sa sava na nodra i sulu , me ra kania vakaitaukei na kau ni bula , me ra curu e na matamata-ni-koro ki loma ni koro .
66022015	Sa tu e taudaku ko ira na koli , kei ira era sa daukitaka na ka vakatevoro , kei ira na dauyalewa , kei ira na daulaba , kei ira era sa daumasu ki na veimatakau , kei ira kece era sa vinakata na lasu ka kitaka tiko .
66022016	Oi au ko Jisu ka'u sa tala na noqu agilose me vakatakila na veika oqo vei kemudou e na veisoqosoqo lewe ni lotu . Oi au na kena vu kei na kawa nei Tevita , kei na kalokalo i vola siga e serau tu .
66022017	A sa kaya na Yalo Tabu , kei koya talega na watina-yalewa , Lako mai . Me kaya talega ko koya sa rogoca , Lako mai . Ia me lako mai ko koya sa viagunu . O koya sa vinakata , me mai gunuva walega na wai ni bula .
66022018	Au sa vakatakila vei ira na tamata kecega era sa rogoca na vosa ni parofisai ni vola oqo , Kevaka e dua na tamata ena vakaikuritaka na veika oqo , ena vakaikuritaka vei koya na Kalou na mate ca sa volai tu e nai vola oqo ;
66022019	ia kevaka sa dua na tamata sa kauta tani eso na vosa mai nai vola ni parofisai oqo , ena kauta tani na Kalou na nonai votavota mai na kau ni bula , mai na koro savasava , ka mai na veika talega sa volai tu e nai vola oqo .
66022020	Sa kaya ko koya sa vakatakila na veika oqo , E dina ka'u sa lako kusarawa mai . Emeni . Ni lako mai , Turaga Jisu .
66022021	Me nomudou kecega na loloma ni noda Turaga ko Jisu Karisito . Emeni . AI TINITINI NI VOLA NI VEIYALAYALATI VOU .