# language_name_wals:	French
# language_name_glotto:	French
# ISO_639-3:	fra
# year_composed:	NA
# year_published:	2018
# mode:	written
# genre_(broad):	fiction
# genre_(narrow):	general_fiction
# writing_system:	Latn
# special_characters:	NA
# short_description:	Anonymous, Les adevineaux amoureux
# source:	http://www.gutenberg.org/files/57719/57719-h/57719-h.htm
# copyright_short:	http://www.gutenberg.org
# copyright_long:	http://www.gutenberg.org
# sample_type:	whole
# comments:	NA

Honneur aux dames.
La damoiselle demande.
Sire chevalier puis que temps et loisir avons de deviser afin aussi
pour mieulx et plus sagement gouverner et conduire ma gentillesse en
honneur/ je vous supplie et requiers que me dittes tout premierement
qui est la cause pourquoy on aime.
Le chevalier.
Damoiselle moult grant chose me demandez mais a vostre correction et
desplus sages et experimentez je treuve qu'ilz sont quatre manieres de
desirs desquelz les poursuivans amours usent diversement. Le premier
des desirs est de grant pris car on aime une dame ou damoiselle pour
d'elle aprendre et mieulx valoir et pour le tresgrant bien et honneur
qui est en elle et par ce acquerre honneur et pris. Le second desir qui
est honneste est que on aime s'amie ou la damoiselle son ami pour avoir
a mariage qui est saint estat Le tiers qui est lait et deshonneste est
quant aucun aime pour attraire prouffit et gaing de sa partie Et le
quart qui est naturel est quant on aime sa partie pour joyr a sa
volenté et plaisance
La damoiselle
Sire chevalier lequel de ces desirs est le plus honneste et vault le
mieulx.
Le chevalier.
Damoiselle le primier vault trop mieulx des autres car toutes manires
de gens pevent amer par cellui desir sans en aucune manire meffaire.
La damoiselle.
Sire chevalier je vous demande en fleur de gentillesse lequel vous
ameriez le meulx ou a joyr de voz amours sans desirer/ ou a desirer
sans joir.
Le chevalier.
Damoiselle a les desirer sans en joir. Car nul ne puet savoir la grande
vertu qui est en amours s'il n'a avant eu et sentu l'aguillon de loyal
desir.
La damoiselle.
Sire chevalier aincoires vous demande lequel vous aimeriez mieulx ou a
faillir a l'amour de vostre amie pour doubte que on ne s'en apperceust
et par aventure qu'elle en peust estre blasmee ou a en joir par tel si
qu'elle en demourast en celle aventure.
Le chevalier.
Damoiselle trop mieulx aimeroie a faillir de la joissance de son amour.
Car je ne puis ne ne doy estre avanchié la ou madame en amours fust en
riens amoindrie de son honneur.
La damoiselle.
Sage chevalier or me dittes lesquelles deux choses sont qui plus
nuisent et font de mal en amours aux vrays et loyaux amans.
Le chevalier.
Damoiselle a mon aviz ce sont desir et paour. Car desir esmeut
tousjours l'amant a requerir sa dame de merci. Et la paour qu'il a
d'estre escondis l'esbahist telement qu'il n'ose ne scet parler a elle
quant il s'i treuve.
La damoiselle
Sire chevalier je vous demande par contraire. qui sont les deux choses
qui plus de bien font en amours aux vrais amans.
Le chevalier.
Certainement damoiselle ce sont souvenir et esperance. Car le souvenir
lui met audevant la grande beauté et les grans biens qu'il a veus et
trouvez en sa dame. Et esperance lui promet qu'elle aura de lui mercy.
La damoiselle.
Aincoires vous demande sire chevalier que me dittes qui sont les trois
choses qui plus font durer amours entre amant et amie
Le chevalier.
Damoiselle je croy que ce sont sens loyauté et bien celer. Car sens
aprent a bien et honneur savoir. Loyauté lui fait loyaument perseverer.
Et bien celer tient les vrais amans soubz lui pour estre plus secrez.
La damoiselle.
Sire chevalier dittes moy en riant dont jalousie puet venir aux vrais
amans.
Le chevalier.
Je cuide damoiselle qu'elle leur viengne de tresloyaument et de
tresardanment amer. Car pou ou nul puet amer sans estre jaloux ou
jalouse.
La damoiselle.
Et ceste jalousie dont nous parlons sire chevalier. puet elle faire
aucun bien en amours.
Le chevalier.
Certes damoiselle oyl entant que les amans en deviennent plus secrés et
mieulx celans et mettent paine a eulx sagement garder de faire chose
qui desplaise a cellui ou a celle que on aime/ et ainsi en ceste chose
est jalousie bonne et non autrement.
La damoiselle.
Sire chevalier je vous demande se vous amiez une damoiselle laquele
demourast en aucune loingtaine contree/ et vous alaissiez par dela
lequel ameriez vous mieulx ou que vous la trouveissiez mariee a aucun/
ou qu'elle fust de ce monde trespassee.
Le chevalier
Trop mieulx l'ameroie trouver trespassee de ce monde. Car combien que
moult de paines et de melencolies en eusse a l'oublier aumoins je n'en
verroye point joyr ung autre laquelle chose se mariee estoit force me
seroit veoir et souffrir qui aincoires piz me feroit.
La damoiselle.
Sire chevalier je vous demande en quel temps les amans prendent
plusgrant delit ou en recordant en eulx la beauté sens et honneur
qu'ilz ont veu en leurs dames ou quant ilz les voient presentement.
Le chevalier.
Damoiselle je croy que c'est en recordant les graces et vertus de leurs
dames/ Car quant l'amant voit sa dame en amours il est si souspris et
si ravys de son amour et beauté que en sa penssee n'a nul arrest mais
aprés quant il est absent et il pensse et remire en soy la grande
beauté et les vertus d'elle et l'onneur dont elle est aornee il rechoit
une leesse et plaisance en son cuer que ce lui est une seconde gloire
et n'est homme qui le peust penser se esprouvé ne l'a
La damoiselle.
Sire chevalier aincorres vous demande se vous aviez un vostre bien amé
compaignon lequel sceust tous vous secrez et vous pareillement les
siens et entre vous deux amissiez une damoiselle lequel ameriez vous
mieulz s'il convenoit qu'il fust ou que vous prensissiez s'amie a femme
en mariage ou qu'il prensist la voustre.
Le chevalier
Damoiselle trop mieulx aimeroie qu'il preist la mienne. Car se je
prendoie s'amie je lui ferroie desloyauté qui me tourneroit en vice et
a villonnie laquele j'aime mieulx qu'il le me face que moy a lui
combien qu'il m'en desplairoit moult et me tourneroit a grant tourment
de le souffrir.
La damoiselle.
Sire chevalier ilz sont deux hommes qui tous deux aiment une
damoisselle dont chascun d'eux cuide estre le mieulx amé. Or avient que
eulx deux sont ung jour a une dansse et la damoiselle ou milieu laquele
porte sur son chief un chapel de roses et l'un des compaignons aussi en
porte un autre La damoiselle bien aprise prent le sien de dessus son
chief et le met sur le chief de cellui qui point n'en a. Et tantost
prent l'autre chappel de dessus le chief de cellui qui apporté l'avoit
a la feste et le met sur son chief. Or vous demande auquel la
damoiselle monstre le plusgrant signe d'amour.
Le chevalier.
Damoiselle elle monstre plusgrant signe d'amour a cellui duquel elle
prent le chappel de dessus son chief. Car le prendre monstre signe de
fiance et d'amours. et le donner est une courtoisie que toutes dames
pevent faire sauve leur honneur.
La damoiselle.
Sire chevalier ilz sont deux hommes qui tous deux aiment une
damoiselle/ et chascun d'eux lui requiert avoir guerredon de son
service. La damoiselle veuillant user de courtoisie ottroye a l'un
qu'il prengne d'elle ung seul baisier. Et de l'autre elle sueffre qu'il
l'accole tant seulement. Or vous demande auquel elle monstre plusgrant
signe d'amour.
Le chevalier.
Damoiselle sachiez que c'est a cellui auquel elle ottroye le baisier.
Car cent milles accolers n'attainderoient pas a un baisier ottroyé
d'une dame en amours.
La damoiselle.
Sire chevalier aincoires vous demande en toute honnesteté que me dittes
se vous aviez une dame en amours et vous lui requeriez de son amour
tant que par sa debonnaireté elle le vous ottroyast par tel couvenant
que jamais plus ne lui demanderiez aucune chose. se vous accepteriez
cestui marchié.
Le chevalier.
Certes damoiselle nennil. Car ce ne puet estre que en parfaite amour
ait fin ne contredit d'aucunes choses que l'un amant puist faire a
l'autre sauve son honneur.
La damoiselle.
Sire chevalier je vous demande aincoires une joyeuse demande et
question. assavoir se vous estiez avec vostre dame d'amours en lieu
secret du quel vous voz tendriez plus grevé/ ou s'elle vous disoit
qu'elle eust le cuer dolent de ce que trop vous aimast: ou se elle
regrettoit ung autre qu'elle eust amé avant vous.
Le chevalier.
Damoiselle trop mieulx aimeroie le premier que le second. Car de ce
qu'elle regretteroit l'amour d'un autre ce me seroit trop grieve chose
a oyr.
La damoiselle.
Sire chevalier je vous demande que me dittes se vous le savez au quel
des deux grieve plus jalousie ou a l'omme ou a la femme
Le chevalier.
Certainement dame je croy que jalousie grieve plus a la femme que a
l'omme et la raison si est pour ce que l'omme est franc et si a
puissance et seignourie sur femme pour la corrigier et maistroier
laquele chose n'a pas la femme par dessus l'omme et si puet homme aler
franchement par tout ou il lui plaist que ne puet la femme pour quoy je
croy que jalousie lui grieve plus que a l'omme qui est seigneur et
maistre par dessus elle.
La damoiselle
Sire chevalier dittes moy par courtoisie se vous amiez une dame ou
damoiselle que de vray vous sceussiez qu'elle ne vous amast point ne
n'auriez espoir de jamaiz d'elle estre amé et vous eussiez un vostre
compaignon et bon ami. vouldriez vous qu'il l'aimast et que d'elle fust
amé.
Le chevalier.
Certes damoiselle point ne vouldroie qu'elle l'amast. Car jamais mon
cuer ne se pourroit a ce consentir que je veisse un autre joyr de
l'amour de madame et je en fusse mendiant.
La damoiselle.
Sire chevalier une joyeuse demande vous veuil demander. Se vous
amissiez une dame de fine amour lequel ameriez vous le mieulx a avoir
d'elle tous voz voloirs et plaisirs par tel si que jamais ne la
veissiez ne parlissiez a elle. ou que la peussiez veoir et a elle
parler sans la jamais touchier.
Le chevalier
Damoiselle trop mieulx ameroie a la veoir et parler a elle sans la
touchier. Car trop seroit chose brutale et grieve a ung homme de estre
en la compaignie de sa dame sans la jamais veoir ne povoir parler ne
deviser a elle.
La damoiselle.
Sire chevalier pour mieulx savoir vostre corrage je vous demande que me
respondez a une question assavoir se toutes graces estoient a vous a
donner qui sont en amours et vous n'en peussiez donner a nullui que
l'une tant seulement laquele donneriez vous a vostre dame en amours.
Le chevalier.
Dame je lui donneroie loyauté car entre toutes les vertus c'est la plus
souveraine en amours.
La damoiselle.
Sire chevalier ilz sont deux gentilz hommes qui aiment une damoiselle.
desquelz l'un lui requiert de son amour toutes les fois qu'il puet
venir en place ou il puet trouver la damoiselle mais en elle ne puet
trouver aucun merci car elle ne l'aime point. Et l'autre escuier ne
l'ose requerre de son amour et si perchoit tresbien au semblant d'elle
qu'elle l'aime tresloyaument Or vous demande lequel d'eux vit en
plusgrant anoy de cuer et en plusgrande merancolie.
Le chevalier.
Dame je vous respons que ce doit estre cellui qui est escondis de
s'amie. Car estre escondi de sa dame est la plusgrande angoisse que
amans puissent recevoir en amours.
La damoiselle.
Sire chevalier aincoires veuil de vous savoir une gracieuse response.
Ilz sont deux ou trois escuiers qui tous aiment une damoiselle et bien
scevent tous l'un de l'autre et tant que tous d'un accord ilz vont
parler a elle pour d'elle savoir auquel d'eux trois elle se vouldroit
tenir par tel sy qu'ilz laisseront cellui qu'elle choisira en
possession de l'amour d'elle.
La damoiselle subtile et bien aprise oye la requeste des trois escuiers
s'aprocha de l'un d'eux et l'estraingny par le doy. Au second marcha
sur le pied: Et au tiers gyngna de l'ueil. Or vous demande auquel elle
donne plusgrant signe d'amour.
Le chevalier.
Damoiselle cellui a qui elle gingne de l'ueil car l'ueil c'est le
messagier du cuer et non le doy ne le pied.
La damoiselle.
Sire chevalier pour rire je vous demande. S'il avenoit que vous
amissiez dame ou damoiselle de parfaitte amour. et vous seussiez bien
que un autre l'amast aussy parfaitement comme vous lequel auriez plus
chier ou que tous deux faillissiez a l'amour d'elle sans jamais y
recouvrer/ ou que tous deux en eussiez vostre desir et volenté
Le chevalier
Certes damoiselle trop mieulx ameroie que tous deux y faillissions Car
plus tost vouldroit languir en sa merci attendant qu'elle fust ainsy de
son honneur amoindrie.
La damoiselle.
Sire chevalier je vous demande se ainsy estoit que ne penssiez avoir
l'ottroy de l'amour de vostre dame en amours fors par trayson se vous
la prenderiez ou non
Le chevalier.
Damoiselle oyl. par tele condicion que la trayson ne fust trop ou
deshonneur d'elle. car cestui vice seroit en aprés pardonnable.
La damoiselle.
Sire chevalier lequel de deux ameriez vous mieulx ou languir trois ans
pour vostre amie et puis vous l'eussiez a femme a grande leesse. ou que
prestement l'eussiez et puis que languissiez troys ans aprés.
Le chevalier.
Certes damoiselle que je languisse les trois ans premierement et puis
en leesse l'espousaisse. Car grant desplaisir est de commencer chose
que a joye ne se puisse achever.
La damoiselle.
Sire chevalier je vous demande lequel vous ameriez le mieux ou a perdre
amours par vostre lacheté. ou a les gaignier par trayson.
Le chevalier.
Damoiselle a les gaignier par trayson. Car qui aime loyaument ne puet
faire trayson pour acquerir l'amour de sa dame pour tant que ce ne soit
tel deshonneur qui lui puisse tourner en reprocche.
La damoiselle.
Sire chevalier s'il avenoit que vous retournissiez des joustes ou
tournoy ou d'aucun noble fait d'armes dont raportissiez le pris et
l'onneur et vostre dame en amour vous demandast qui auroit eu l'onneur
pour ce jour comment lui responderiez vous sans vous vanter.
Le chevalier.
Dame je lui diroie qu'elle en auroit eu le pris. Car se vray amant fait
aucun bien qui lui soit tourné a loenge et honneur le pris en doit
estre a sa dame pour l'amour de laquele il l'a fait.
La damoiselle.
Sire chevalier volentiers sauroie de vous duquel il y a le plus ou de
pensseez en amours/ ou de suspris en cuer jaloux.
Le chevalier.
Damoiselle sachiez que en tous deux il en y a grant plenté mais je croy
qu'il y ait plus de pensseez en amours que en cuer jaloux.
La damoiselle.
Sire chevalier aincoires vous demande quele chose appellent les amans
le grant bien d'amours
Le chevalier.
Damoiselle c'est le don de merci paré de grase flouri de joye et
enluminé de playsance.
La damoiselle.
Sire chevalier aincoires me plaist il savoir de vous une demande. ilz
sont deux damoiselles soeurs toutes d'un sens et d'une beauté desqueles
vous amez l'une parfaitement et si savez bien que point ne vous aime.
Et l'autre vous aime de tout son cuer. Or est le cas tel qu'il leur
fault passer une riviere. mais la fortune est qu'il convient l'une
d'elles noyer. et en vous est de rescourre et sauver laquele qu'il vous
plaist. Si vous prie que me dittes laquelle vous sauveriez ou celle qui
vous aime ou celle qui point ne vous aime
Le chevalier.
Certes damoiselle je rescourroie celle que j'ameroie. Car ce seroit
grande desloyauté de laissier perir ce que mon cuer ameroit dont jamais
il n'auroit joye. Et combien que de present elle ne m'aimast point si
auroie tousjours espoir que en temps avenir elle auroit de moy pitié
car espoir est ce qui soustient les amans et non autre
La damoiselle
Sire chevalier je vous demande auquel des deux il convient plus grant
sens a l'amant/ ou a acquerre amours ou merci de sa dame: ou a garder
amours et merci quant la dame en a fait l'ottroy.
Le chevalier.
Damoiselle a garder amours et merci quant on en a l'ottroy. Car trop
est prez envie de dangier qui tousjours agaittent les amoureux pour les
surprendre et empeschier leurs deduis et plaisances.
La damoiselle.
Sire chevalier je vous demande laquele amour est plus durable et plus
aspre ou celle qui se fait de regard sans parler ou celle qui est ditte
de bouche.
Le chevalier.
Certainement damoiselle c'est celle que se fait de regard sans parler.
car les regars amoureux sont aspres et telement penetratis qu'il
perchent les cuers d'amans et d'amies.
La damoiselle
Sire chevalier aincores convient que me dittes une chose pour la
conclusion de mes demandes c'est que me dittes lequel vous aimeriez
mieulx ou que vostre dame en amours fust belle par raison et sage
oultreement. ou sage par raison et belle oultreement.
Le chevalier.
Damoiselle je vous respons que mieulx ameroie qu'elle fust sage
outreement et belle raisonnablement. Car combien que beauté soit une
chose moult prisie et moult desiree en amours si le surmonte la vertu
de senz autant que fait le soleil la clerté de la lune.
La damoiselle.
Sire chevalier aincoires vous demande lequel vit en plusgrant malaise
ou cellui qui est fins jaloux de s'amie et si en joyst ou cellui qui
vit en priant merci sans nul ottroy d'amours et sans jalousie.
Le chevalier.
Damoiselle cellui qui est jaloux de s'amie et si en joyst. car jalousie
si est le plus mauvais vice et plus grieve aux amans qui soit entre
tous autres.
La damoiselle.
Sire chevalier affin de non plus vous traveillier je metteray fin a mes
demandes vous remerciant de tout mon possible de voz honnestes et
gracieuses responses par lesquelles j'ay entencion d'orres en avant me
mieulx et plussagement conduire ens ou pelerimage d'amours ouquel je
suis en chemin pelerine que je n'eusse sceu faire sans vostre
debonnaire conseil. Et outre plus se en moy est aucun passetemps de
demandes affreans a damoiselle honneste et dignes de responses. je
vostre humble disciple et chamberiere me submés et offre de mon
possible sans riens vous en celler sans toutesfois touchier a l'onneur
des dames tant soit pou. Car je suis icy pour garder leur honneur en
tant que en moy en est. et aussy sire chevalier je vous sçay si prudent
et si discret que a ce ne vouldriez touchier/ comme assez l'ay desja
esprouvé et congneu.
Le chevalier.
Damoiselle trop me donnez de voz loenges et gracieuses parolles mal en
moy merités. Car chose ne vous ay apris ne monstré que sauve vostre
grace ne sceussiez aussy bien et trop mieulx que moy ains que les vous
deisse. mais ce que vous en ay respondu a esté et est du tout a vostre
noble correction. Et de ce que m'en portez en vostre honneur moult me
plaist et telement que m'en constraingniez estre a perpetuité vostre
loyal chevalier en amours. Or damoiselle mais qu'il ne vous ennoye et
que point ne vous donne de traveil attendu aussy que avons aincoires
temps assez et lieu couvenable de deviser en maniere de passetemps. Et
aussy que moult me peseroit le departement d'entre nous je vous
requiers que me veuilliez satisfaire par voz gracieuses responses a
aucunes secretes demandes appartenans aux dames et dont entre nous
hommes ne povons cognoistre se n'est de par vous protestant toutesvoies
que ceste chose ne fay par arrogance ou presumption ne pour autre male
foy ou deception fors seulement pour nous entretenir en parrolles
joieuses et honnestes. ensuivant celles dont m'avez nagaires fait les
demandes
La damoiselle.
Sire chevalier trop seroie a blasmer de desdaing et d'ingratitude se
ceste vostre requeste vous escondissoie mais d'une chose vous suplie/
c'est que prenez en gré mon petit sens femenin et des responses que
vous feray n'y adjouster grant substance ains le mettés et imputez a
mon tendre et jone eage. et sur ceste protestacion commenciez quant il
vous plaira.
Le chevalier.
Damoiselle donques pour mieulx me conduire en amours s'il vous plaist
vous me direz lequel de deux mieulz vauldroit a dame ou damoiselle ou
qu'elle ottroiast son desir et amour a un escuier de bonne condicion de
qui elle seroit loyaument amee/ ou qu'elle l'escondist sans y jamais
povoir recouvrer.
La damoiselle.
Sire chevalier mieulx lui voulroit ottroier son amour que s'escondire.
car on ne doit trop eslongier un bon ami quant on l'a. combien que nous
disons qu'ilz sont difficiles a trouver
Le chevalier.
Damoiselle je vous conjure par la poissance du dieu d'amours que me
dittes se oncques vous feistes la sourde oreille quant aucun escuier
vous requeroit de vostre amour pour doubte que ne mesprissiez en vostre
response.
La damoiselle.
Sire chevalier espoir que oyl. Car la honte que j'avoye et paour de non
adressier a homme secret et loyal me faisoit l'oreille sourde et la
bouche mue.
Le chevalier.
Damoiselle je vous demande le quel entre vous dames vous prisiez le
plus ou homme attrempé sage et non gaires bel. ou cellui qui est
cointes jolis euvoisiez et plaisans et non gaires prudent
La damoiselle.
Sire chevalier trop plus est a prisier l'escuier attrempé sage et a
mesure que le bel non prudent. Car jamais n'a lieu vice devant vertu.
Le chevalier.
Damoiselle je vous demande laquelle femme aime le mieulx ou celle qui
prent ou celle qui donne.
La damoiselle.
Sire chevalier je croy que ce soit celle qui donne. Car nul sage
escuier ne doit avoir fiance en amour de femme. ne par contraire
damoiselle en amour d'homme qui tend a avoir prouffit de la personne
qu'il aime et mesmes est un vice moult reprochable et deshonneste.
Le chevalier
Damoiselle aincores veul de vous savoir lequel vous ameriez mieulx a
avoir de voz amours ou joye et deduit qui tantost fauldroit. ou avoir
bon espoir d'elles sans parfaittement en joyr.
La damoiselle.
Sire chevalier trop mieulx ameroie avoir de mes amours bon espoir sans
en parfaitement joyr que d'en joyr et tantost faillir. Car la couronne
d'amours est de le savoir contenir et servir.
Le chevalier.
Damoiselle je vous demande le quel de deux mieulx ameriez ou a oyr dire
moult de maulx de vostre amy et vous y trouvissiez moult de biens. ou
que vous oyssiez dire moult de biens de lui et vous y trouvissiez mal.
La damoiselle.
Sire chevalier a ceste vostre demande en est la response moult clere.
Car trop mieulx ameroie oir dire mal de mon ami par tel si que je y
trouvasse des biens que le contraire. On dist que tout noble et
vaillant cuer ne se doit arrester aux parrolles volans. mais seulement
a l'experience/ et a ce je m'en tiens.
Le chevalier.
Damoiselle puis que en vous treuve si parfaitte prudence aincoires
veuil de vous savoir se en bone amour n'eut onques fin.
La damoiselle.
Sire chevalier aincoires plus avant vous veuil bien dire que en bonne
amour n'eut onques commencement et si croy fermement que en elle jamais
n'aura fin. ains a esté et est et sera avec dieu pardevant tous les
siecles et est de present entre dieu et les hommes et si durera
pardurablement.
Le chevalier.
Damoiselle pour ce que diversement est entre les hommes parlé d'amours
l'un en le blasmant l'autre en la loant je vouldroie volentiers savoir
de vous duquel il y a plus en amours ou de bien ou de mal.
La damoiselle.
Sire chevalier quoy que l'en die d'amours trop plus y a de bien que de
mal envers ceulx qui s'en scevent entremettre. Car nul ne porroit tant
de mal endurer en la queste d'amours que un tout seul bien ne l'en
puisse guerdonner et enrichir.
Le chevalier.
Damoiselle combien que n'ayez aincoires esté mariee je vous demande se
vous amiez bien parfaitement un escuier/ duquel pareillement vous
fussiez bien amee. lequel dueil passeriez vous plus legierement/ ou se
vostre ami se marioit a une autre damoiselle ou s'il morroit.
La damoiselle.
Certainement sire chevalier se si parfaitement l'amoie comme vous
dittes mieulx ameroie qu'il morrust/ que qu'il se remariast a une autre
de moy. Car trop dure chose me seroit a porter veoir autrui joyr de
cellui en qui j'auroie du tout mis mon cuer et ma beneureté.
Le chevalier.
Damoiselle aincoires veuil de vous aprendre une chose de laquele
paraventure aincoires n'avez eu besoing. C'est que se un escuier et une
damoiselle aiment l'un l'autre parfaitement/ et il avient que un autre
escuier requist la damoiselle de son amour je vous demande se elle le
doit dire a son ami ou non.
La damoiselle.
Sire chevalier bien est vray que onques de ceste chose n'eus affaire.
mais tant vous dy que la damoiselle le doit dire a son ami voire se
elle le scet sage et discret autrement non. Car entre deux amans ne
doit nulle rien estre celee ne aussy de femme a mary.
Le chevalier.
France damoiselle se ainsi fust que tenissiez loyales amours en voz
mains je vous prie que me dittes que vous en feriez.
La damoiselle
Sire chevalier sachiez que sans aucun delay je les metteroie ou cuer de
mon amy. car ailleurs ne les pourroie mieulx mettre a mon avantage et
honneur.
Le chevalier.
Damoiselle lequel des deux ameriez vous mieulx ou que sceussiez toutes
les pensseez de vostre ami ou qu'il sceust toutes les vostres
La damoiselle.
Sire chevalier mieulx ameroie savoir toutes les pensseez de mon ami
qu'il sceust les miennes.
Le chevalier.
Certes damoiselle trop mieulx ameroie savoir celles de madame affin que
je fusse certain de l'amour dont elle m'aimeroit.
Le chevalier.
Damoiselle je vous demande laquele des deux fait mieulx a prisier ou
celle qui oncques n'ama par amours ou celle qui tout son temps a amé
sans loyauté.
La damoiselle.
Sire chevalier je tiens que plus fait a prisier la dame qui onques
n'ama Car s'elle n'aime et n'a en elle aucune des vertus d'amours.
aussi n'a elle le grant vice de desloyauté qui est moult a vituperer en
dame.
Le chevalier.
Damoiselle aincoires vous demande de quoy les amans doivent avoir
plusgrant doubte ou d'estre escondis quant ilz prient leur dame. ou
quant l'ottroy leur en est fait qu'ilz ne le perdent.
La damoiselle.
Sire chevalier je croy qu'ilz ont plusgrant doubte de le perdre. Car on
doit plus resongnier a perdre la chose acquise que celle dont n'a
aincoires eu la possession.
Le chevalier.
Damoiselle de vous convient que aincoires saches duquel vous avez plus
usé en amours/ ou de semblant sans corrage/ ou de cuer sans semblant.
La damoiselle.
Sire chevalier je croy que ç'a esté de semblant sans corage. combien
que ceste chose vous dy bien a regret/ mais riens ne vous puis celer/
car promis le vous ay.
Le chevalier.
Ma treshonnouree damoiselle je vous ay demandé de moult diverses
demandes ausqueles moult honnestement et sagement m'avez respondu dont
trop a jamais ne vous en sauroie remercier ne satisfaire en cas pareil
ne en semblable. si n'ay pour tout vostre guerdon autre gaige a vous
donner que mon cuer lequel je vous presente a tenir prisonnier a vostre
obeissance. Et pour ce que point ne me enuie d'estre emprés vous et
aussy que temps avons aincoires assez de deviser et de passer temps je
vous supplie que me veuilliez aprendre et faire sage d'aucunes doutes
que j'ay en mon cuer touchant les personnes des amans et que c'est
d'amours.
La damoiselle.
Sire chevalier trop exauchiez mon ygnorance de me donner loenge non
deservie. Car en moy n'a aincoires eu gaires d'experience ne de
cognoissance de pluseurs choses es fais d'amours et ce a cause de ma
tendre jonesse/ mais pour ce que promis le vous avoye a mon povoir tenu
le vous ay. si vous prie que les ayez et prisiez tant qu'elles valent
et non plus. et de ce que m'avez a demander j'en responderay a mon
povoir/ et savoir qui n'est gaires grant/ si commenciez quant il vous
plaira.
Le chevalier.
La damoiselle.
C'est faulz semblant.
Le chevalier.
[La damoiselle.]
C'est beau parler.
Le chevalier.
La damoiselle.
C'est la pensee.
Le chevalier.
La damoiselle.
C'est muer couleur.
Le chevalier.
La damoiselle.
C'est estre amé qu'on n'en scet riens
Le chevalier.
La damoiselle.
C'est soy maintenir sagement.
Le chevalier.
La damoiselle.
C'est estre accolez sans baisier.
Le chevalier.
La damoiselle.
C'est courtois escondit.
Le chevalier.
La damoiselle.
C'est doulz regart.
Le chevalier.
La damoiselle.
C'est courtoisie.
Le chevalier.
La damoiselle.
C'est joye et leesse.
Le chevalier.
La damoiselle.
C'est par monstrer dangier.
Le chevalier.
La damoiselle.
C'est par la response qu'elle fait
Sire chevalier moult de joyeuses demandes m'avez faites ausqueles assez
simplement et en brief je vous ay respondu si me pardonnez que si
ruidement l'ay couchié/ car mieulx ne le sçay. et on dist encommun que
qui fait le mieulx qu'il scet et qu'il puet on lui doit pardonner Or me
pardonnez doncques/ et me satisfaittes a aucunes doubtes sur certaines
demandes que aincoires vous veuil demander esqueles je croy vous estre
expert mieulx que ne soyons entre nous femmelettes et n'ayez en
desdaing ou despit quant si franchement vous empesche/ mais autant en
avez de moy quant temps et lieu le vous semondront
Le chevalier.
Gentille damoiselle moult me plaist la franchise que dittes prendre et
avoir sur moy/ car bien le povez dire et faire a vostre bon plaisir
comme il vous poura aparoir cy aprés. Or commenciez quant vous plaira
et je de mon petit sens et sans riens vous en celer diray a la france
margarite ce que en moy en est
La damoiselle.
Sire chevalier je vous demande se vous aviez l'ottroy de vostre amie
d'estre dix fois en sa compaignie a vostre volenté et jamais plus n'y
deussiez estre se vous les prenderiez en brief temps ou se vous
attenderiez longuement.
Le chevalier.
Damoiselle sachiez que je en prenderoie aucunes prestement et les
autres garderoie. Car se je les avoie toutes prinses a une fois je
devroie estre dolant quant si legierement auroie despendu les biens que
madame m'auroit de sa grace otroiez et n'y porroie plus recouvrer.
La damoiselle.
Sire chevalier je vous demande se vous aviez l'ottroy de vostre amie de
couchier avec elle par tel sy qu'elle deust avoir sur vous un souhait
tel qu'il lui plairoit lequel ameriez vous mieulx ou qu'elle le prist a
vostre couchier. ou a vostre lever.
Le chevalier.
Certes damoiselle mieulx ameroie qu'elle le preist au couchier. Car
puis qu'elle m'aroit ottroié tele grace que d'estre la nuit emprés elle
je pourroie bien penser que son souhait ne seroit point contraire a ma
volenté. mais a mon avantaige et honneur.
La damoiselle.
Sire chevalier je vous veuil demander une joyeuse demande. c'est lequel
vous ameriez le mieulx se vous teniez vostre dame par amours en lieu
secret ou qu'elle fust vestue des plus precieux habis du monde ou que
la tenissiez nue entre deux sacs.
Le chevalier.
Damoiselle a ceste demande a beau choix. car trop mieulx l'ameroie nue
entre deux sacs que vestue des plus riches draps du monde. Comme mon
cuer ne desire que son gracieux corps et non ses riches habis.
La damoiselle.
Sire chevalier je vous demande se vous amiez dame ou damoiselle et ung
autre aussy l'amast pareillement. lequel ameriez vous le mieulx. ou que
veissiez l'autre issir de la chambre d'elle quant vous y enteriez. ou
qu'il y entrast quant vous en ysteriez.
Le chevalier.
Damoiselle que l'autre en yssist et je y entraisse. car se je lui veoie
entrer et j'en ississe jamais n'auroie joye en mon cuer tant que a elle
parlé auroie.
La damoiselle
Sire chevalier se vostre amie estoit en prison en une haute tour et
eust tresgrant fain je vous demande comment vous lui donneriez a la
pointe d'une lance deux parties de mes l'un cuisant et l'autre
refroidant.
Le chevalier
Damoiselle je metteroie ung oeuf en ung pain chault si cuiroit l'un en
refroidant l'autre.
La damoiselle.
Sire chevalier se une damoiselle avoit toute une nuit assiz sur vostre
oreillier. et ne l'eussiez touchie ne elle vous et elle deust
l'endemain estre une rose ou jardin assize entre mille autres roses
pareille aux autres/ et s'il le vous couvenist recognoistre sur paine
d'avoir la teste trenchie je vous demande comment vous la
recognoisteriez.
Le chevalier.
Damoiselle je la recognoisteroie a ce que toutes les autres roses
seroient chargeez de la rousee du ciel et elle point.
La damoiselle.
Sire chevalier trop ne me sauroie saouler de voz gracieuses et sages
responses. si vous prie que me dittes quele dame ou damoiselle pour
estre parfaitte doit estre
Le chevalier.
Damoiselle sachiez que toute dame d'honneur doit estre humble et
courtoise en parler et en toutes ses manieres simple et coye.
La damoiselle.
Sire chevalier aincoires vous veuil demander une joyeuse demande
asavoir se homme marié et femme mariee ou dame de religion pevent amer
par amours loiaument et sans mesprendre.
Le chevalier.
Certes damoiselle je croy que oil pourtant qu'il n'y ait aucun villain
fait ne villaine intencion de penssee deshonneste. Car en vraie amour
n'a aucun vice ne pechié.
La damoiselle.
En verité sire chevalier bien le croy et moult sagement m'en avez
satisfait dont je vous mercie. Mais aincoires veuil de vous savoir plus
avant comment amours se pevent longuement maintenir et par quoy.
Le chevalier.
Volentiers et a mon povoir en ce vous serviray.
La damoiselle.
Le chevalier.
De honneste plaisance.
La damoiselle.
Le chevalier.
C'est celer sagement.
La damoiselle.
Le chevalier.
Ce sont les regars attrayans.
La damoiselle.
Le chevalier.
C'est dangier.
La damoiselle.
Le chevalier.
C'est prier continuelement.
La damoiselle.
Le chevalier.
C'est accoller doucement.
La damoiselle.
Le chevalier.
C'est joyssance entiere.
La damoiselle.
Le chevalier.
La damoiselle.
Le chevalier.
Eslongier sa dame longuement
La damoiselle.
Le chevalier.
C'est de baisier son amy.
La damoiselle.
Le chevalier.
C'est doulx regart.
La damoiselle.
Le chevalier.
C'est contenance.
La damoiselle.
Le chevalier.
C'est grace et honneur.
La damoiselle.
Le chevalier.
C'est par monstrer dangier a son amy.
La damoiselle.
Le chevalier.
C'est richesse.
La damoiselle.
Comment nomme on la maladie que tant plus approche on le mire et plus
grieve.
Le chevalier.
C'est amours en cuer de leal amant.
La damoiselle.
Certes assez ne me puis esmerveillier de vos prudentes et sages
responses sire chevalier/ et ne fust l'heure qui approche le
departement de l'assamblee presente. aincoires vous traveillasse pour
savoir de vous aucunes doubtes qui souvent me traveillent
l'entendement/ especialement se le dieu d'amours fist onques aucuns
commandemens a garder par ses subgez et bacelers errans en la queste
d'amours pour plustost parvenir a sa court. et ou parfait service de
leurs dames.
Le chevalier.
Damoiselle je vous respons et afferme que sy a/ lesquelz sont de moult
grant especiauté.
La damoiselle.
Et combien sont ilz en nombre
Le chevalier.
La damoiselle.
O sire chevalier. et combien que aincoires fust l'heure plus tard et
que je deusse icy arrester oultre les autres. et si veuil de vous oyr
ces sains commandemens voyre et que ce soit vostre plaisir les me dire.
Le chevalier.
Les .x. commandemens d'amours.
La damoiselle.
Certainement bien doivent estre hault exaulciez ceulx qui ces sains
commandemens acomplissent. mais sire chevalier aincores volentiers
sauroie de vous pour congié prendre comment on appelleroit amours
s'elles avoient perdu leur nom
Le chevalier.
Damoiselle sachiez qu'elles auroient nom. Tresor d'honneur pour la
plushaulte et parfaitte chose qui soit ou monde et qui plus fait le
monde durer et continuer ensemble.
Aincoires ay dessus mon cuer aucunes doubtes que avant que departons me
convient de vous savoir. damoiselle si vous prie que ne vous veuille
desplaire de la paine que je vous donne. et aprés vostre response je
vous promés imposer fin et ne vous plus traveillier.
La damoiselle
Bien me plaist sire chevalier or demandez vostre bon plaisir.
Le chevalier.
Damoiselle doncques ains que departons. je vous demande lequel vous
ameriez le mieulx ou d'entreprendre a faire mesdisans cesser de
mesdire. ou vostre amy saouler de baisier.
La damoiselle.
Sire chevalier mieulx ameroie saouler mon amy de baisier que
entreprendre a faire cesser mesdisans de hoingnier. car combien que
raison ne lui souffeist pas de moy baisier si ne me porroit il tant
anoyer que l'autre.
Le chevalier.
Damoiselle aincores vous demande par la foy que devez a dieu et a
amours que me dittes se vous veistes en cest an homme a qui vous
vouldriez requerre de son amour. mais que ce fust aussy honnourable
chose pour vous le requerre comme ce seroit de lui. la vostre requerre.
La damoiselle.
Sire chevalier sachiez que oyl car aux dames est laissié franct arbitre
de povoir eslire leur semblable en condicion et vertu comme a l'omme.
mais vergoingne leur deffend.
Le chevalier
Damoiselle lequel ameriez vous mieulx ou que vostre amy joyst de vostre
amour par si que nul ne le peust savoir. ou qu'il n'en joyst pas mais
chascun cuidast qu'il en joyst.
La damoiselle.
Sire chevalier mieulx ameroie qu'il en joyst et que nul n'en sceust
riens. Car toutes femmes doivent tousjours garder leur honneur et sur
toutes choses eschever les parolles des mesdisans.
Le chevalier.
Damoiselle je vous demande se une femme puet avoir deux amis en
parfaite amour.
La damoiselle.
Sire chevalier sachiez que nennil neant plus qu'elle puet de partir son
cuer en deux parties/ et celle qui le fait est incertaine et fait a
blasmer.
Le chevalier.
Damoiselle je vous demande se proesse ou hardement esmeut point cuer de
dame ou damoiselle a amer par amours.
La damoiselle.
Certainement si fait sire chevalier/ Car femme de sa propre nature
desire tousjours que cellui qu'elle entend a amer soit hardi et preux.
Et aussy l'en dist communement que couard n'aura ja belle amie.
Le chevalier.
Damoiselle je vous prie que me dittes le pourquoy et la raison
La damoiselle.
Certes sire chevalier moult volontiers. la cause si est pour ce que la
dame ou damoiselle en est plus redoubtee cremue et mieulx prisie
laquele chose desire cuer de femme. comme d'elle mesmes ne soit a
craindre.
Le chevalier.
Damoiselle je vous demande le quel de deux vous ameriez le mieulx ou
que vostre ami se l'avez ou entendez avoir fust larges et courtois/ ou
eschars et hardis.
La damoiselle.
Sire chevalier mieulx ameroie qu'il fust larges et courtois. car
hardement ne puet longuement durer en cuer eschars pour ce que avarice
qui est un lait vice et pechié mortel ne lui laisse demourer Et je suis
certaine que dieu aime mieulx sage couardise que fol hardement et aussy
fait tout honneste corrage.
Le chevalier.
Damoiselle je vous demande et prie que me dittes de toutes les vertus
que vostre ami a laquele mieulx vous plaist. Et de tous ses vices
s'aucuns en a/ lequel plus vous desplaist.
La damoiselle.
Sire chevalier sauve le bon advis de celles que mieulx se cognoissent
en amour que moy/ mieulx doit plaire loyauté en cuer d'amant et
desloyauté le plus desplaire.
Le chevalier.
Damoiselle on dist souvent en commun que amours sont pendans a la
perche. en quel point sont elles lors.
La damoiselle.
Sire chevalier amours pendent a la perche quant l'amant a mis ses bras
au col de s'amie par amours sans la baisier.
Le chevalier.
Damoiselle quant amans font nouvelles amours que deviennent les
vielles.
La damoiselle.
Sire chevalier elles sont mises en la prison de oubly.
Le chevalier.
Damoiselle du quel vous plaigniez vous le plus en amours. ou de trop
prier. ou de pou prier.
La damoiselle.
Sire chevalier de trop prier car de legier on s'en pourroit taner.
Le chevalier.
Damoiselle je vous demande lequel vous ameriez le mieulx ou que vostre
amy morust pour l'amour de vous. ou que morussiez pour l'amour de lui.
La damoiselle.
Sire chevalier mieulx ameroie qu'il morust pour l'amour de moy car se
morte estoie pour l'amour de luy on n'en feroit que mocquier et se je
vivoie aprés lui j'auroie toute ma vie regret et souvenance de son
amour.
Le chevalier.
Certainement damoiselle aprés celle response plus ne vous veuil
traveillier attendu que en ce seroie d'oppinion contraire. car mieulx
ameroie morir pour l'amour de madame qu'elle morust pour l'amour de moy
et a ce y a bonne rayson. car la reste de ma vie ne me seroit que
langueur et deshonneur et mieulx vault morir a honneur que vivre a
honte et ainsy me seroit la vie pire que mort.
Mes dames et vous mes damoiselles qui avez veu et leut cy dessus les
demandes et responses amoureuses et honnestes pour entretenir en
gracieuses devises chevaliers et gentilz hommes/ je vous suplie que se
aucune chose y avez trouvé qui soit a vostre desplaisance que le me
pardonnés. Car il ne m'a esté possible de tout avoir retenu ce que par
ci devant ay oy et veu. ne aussy du temps present ne puis rendre raison
queles devises les nobles et frisques damoiselles ont envers leurs
mignons comme je soye de leur compaignie banni pour dame viellesse a
tout son fronchié visage qui m'est venue audevant pour le desplaisir de
laquele jonesse la fresche et envoisie est departie de ma compaignie et
a emporté de moy beauté qui moult m'estoit favorable et propice et pour
laquele j'estoie appellé et bien venu entre les dames. Or ne me reste
doncques autre poissance que d'en deviser/ et aussi mettre par escript
ce qu'en puis avoir retenu. Et pour ce que du temps passé je me suis
trouvé par fortune qui m'a mené en pluiseurs et diverses compaignies
aussy bien moiennes et basses d'estat comme nobles et hautes. je veuil
maintenant reciter pluiseurs demandes et adevinailles que soloient
faire les jones compaignons de mon temps aux matrones et filles es
assembleez qu'ilz faisoient es longues nuis d'yver aux series pour
passer plus joyeusement icelles. Et s'il y a chose un pou grasse il me
soit pardonné/ car c'est ouvrage et devises de nuit
S'ensieut icelles demandes.
Une chose fut trouvee qui oncques esté n'avoit/ et cellui qui riens n'y
avoit le donna a cellui a qui c'estoit.
Response.
Ce fut le sainct baptesme que sainct jehan donna a nostre sauveur
jhesucrist.
Demande.
Response.
Cestui enfant estoit aveugle.
Demande.
Reponse.
Ce fut kayn qui tua abel son frere.
Demande.
Comment serviriez vous vostre dame par amours d'un mes venant du cul
sans villonnie sur un trenchoir de trestous bois.
Response.
Je la serviroie d'un oef sur le plat d'une cuignie.
Demande.
Response.
C'est un arc a main.
Demande.
Response.
C'est une fuelle de colles.
Demande.
Il n'est pas plus grant que le pied d'une mulle/ et si en enchasse l'en
bien cent bestes hors de leur pasture.
Response.
C'est un pigne qui abat les poulz des cheveulx.
Demande.
De quoy a y le plus a paris et si y pert le moins.
Response.
Ce sont les pas des gens.
Demande.
De quel mestier a il le plus de gens a paris.
Response.
Des vuydeurs d'escuelles.
Demande.
Reponse.
Ostez .R. de paris. ce sera pais.
Demande.
Quele chose est ce qui soustendroit bien cent muis de paille/ et si ne
soustiendroit pas une maille.
Response.
C'est l'eaue.
Demande.
Il est a la table et sy ne le mengue on mie/ et ens ou feu/ et si ne
brule mie. et si va en l'eaue et si ne noye mie.
Response.
C'est le soleil.
Demande.
Quant il est jone c'est il. et quant il est viel c'est elle.
Response.
C'est la lune.
Demande.
Qui est la chose qui donne ce qu'elle n'a mie.
Response.
C'est une queux qui donne taillant au coutel qu'elle n'a pas.
Demande.
Quelle est la chose quant plus la boute l'en et mains y entre.
Response.
C'est la main qui entre en un gand.
Demande.
Response.
C'est papier et enchre. et le clerc qui escript.
Demande.
Response.
C'est une aguille qu'on enfile.
Demande.
Response.
C'est ung chevalier monté sur une haghenee.
Demande.
Pourquoy becque le coq en la paille.
Response.
Pour ce qu'il n'y puet mordre.
Demande.
Quel oysel est ce qui donne lait et sy vole en l'air.
Response.
C'est une chauvesoiris.
Demande.
Vint asne en un pré. vint asne a l'ostel. et vint asne a l'estable.
quantes oreilles ont ilz quant il sont ensemble.
Response.
Il n'en a que deux. car il n'y a que un asne.
Demande.
Quelle chose est ce qui a les piez desseure et les genoulz dessoubz.
Response.
C'est une femme enchainte de vif enfant.
Demande.
Response.
C'est un taulpe
Demande.
Qui est la beste qui a sa teste entre ses jambes.
Response.
C'est un chat qui lesche son cul sauve honner.
Demande.
Response.
C'est une aguille.
Demande.
Response.
C'est un homme qui baisa une rose.
Demande.
Response.
Ce sont deux hommes sur un cheval.
Demande.
Adevinés que c'est. quant on le boute/ il reboute et quant on le sacque
il degoute.
Response.
C'est un asperge.
Demande.
Adevinés qui est la chose qui fut deux fois nee sans baptisier et pour
les pecheurs au feu rostie et brulee.
Response.
C'est ung chapon.
Demande.
Quele chose est ce qui oncques ne fut ne ja ne sera et si les voiez
tous les jours.
Response.
Ce sont les dois de vostre main que jamais ne seront aussy longs l'un
comme l'autre.
Demande.
Je mis mon pied contre son pied/ et mon ventre contre son ventre/ et
mon pendu en son fendu. et quant il fut ens il hallotta
Response.
C'est une huche qu'on euvre d'une clef.
Demande.
Il ne ot ne voit. mengue ne boit et qui le metteroit en exploit/ il
orroit verroit beuveroit mengeroit/ et telement chanteroit que le
dormant esveilleroit.
Response.
C'est un oef. car qui le metteroit couver il en isteroit un coq qui
chanteroit.
Demande.
En bois naist/ en pré paist. femme le fille et fevre le fait/ si vole
en l'air comme un oysel et fent en terre comme un pourcel.
Response.
C'est une flesche empennee et enferee.
Demande.
Adevinez lequel ostil de l'ostel est le plus sot.
Response.
C'est un tamis qui donne la farine et retient pour lui le son.
Demande.
Adevinez qui est l'ostil en l'ostel le plus sage.
Response.
C'est le van qui retient le pur fourment et il met hors la paille et
l'ordure.
Demande.
Adevinez que c'est quant on le boute par le queue il brait par le pied.
Reponse.
C'est un molin a vent.
Demande.
Adevinez que c'est qui n'est pas si grant que le pied d'une geline et
s'en garderoit on bien l'avoir d'une royne.
Response.
C'est une clef.
Demande.
Adevinés que c'est quant il naist il brait/ et quant il est nez il se
taist
Response.
C'est le hault vent issant du trou sur quoy on siet.
Demande.
Response.
C'est une vesse.
Demande.
Dequoy a le connin plusgrant peur.
Response.
C'est d'un homme qui a grise barbe.
Demande.
Il est deux fois nez et housez et esperonnez et s'a une creste que un
chascun voit.
Response.
C'est un cok. car il fut oef premiers et puis coq aprés.
Demande.
Saluez moy cellui que j'ayme que je ne cognoy point et vous le
cognoissiez si ne le veistes oncques
Response
C'est vostre cuer que je ne congnoy point. Et vous ne le veistes
oncques/ et si le cognoissiez bien
Demande.
Adevinez que c'est/ cellui qui le vent en est joyeux/ et cellui qui
l'achate en est courrouchiez/ et cellui qui en besoingne le met n'en
scet riens.
Response.
C'est un luysel.
Demande.
Comment donneriez vous a vostre dame par amours une pomme au jour d'huy
qui demain seroit cuellie.
Response.
On ne cueille nulles pommes que de main.
Demande.
Response.
Faittes de .l. coqs des cappoons
Demande.
Je pensse et si pourpense et penser me couvient. combien celle ne
m'appartient. qui est fille de mon tayon et si n'est point ma tante.
Response.
C'est ma mere.
Demande.
Pourquoy vont les gens au moustier.
Response.
Pour ce que le moustier ne puet venir a eulx.
Demande.
Comment feroit on ce que dieu ne puet faire.
Response.
Ce seroit de parler a plusgrant de lui ce que dieu ne fist oncques
Demande.
Comment envoyeriez vous a vostre dame par amours un poisson de toutes
eaues. en un plat de toutes fleurs par un homme de tous consaulx.
Response.
Je lui envoyeroie un saulmon en un plat de cire par prestre confesseur.
Demande.
Monseigneur et madame un estre ont.
Response.
Ilz ont un jardin.
Demande.
Desquelz piez a il le plus en la riviere.
Response.
Des mouilliez.
Demande.
Response.
C'estoit ung cheval que hier avoit veu faire un sault.
Demande.
Je vis un escuier qui point n'estoit homme.
Response.
C'estoit un escu d'armes.
Demande.
Response.
L'un des moisnes avoit nom chascun.
Demande.
Je vous demande se oncques veistes le prestre sursemé.
Response.
Oyl quant il est sur un champ nouvel semé.
Demande.
Quelle beste est ce qui tousjours va/ et jamais lieue ne fera.
Response.
C'est un lymaçon.
Demande.
Quele chose est ce qui a deux dos et si n'a que un ventre.
Response.
C'est un soufflet.
Demande.
Quele chose est ce qui a trois piez et une queue et si ne puet aler
avant.
Response.
C'est un gril.
Demande.
Quele chose est ce qui toute jour va sur l'espinotte et si ne deschire
point sa cotte.
Response.
C'est le soleil.
Demande.
Quele chose est ce qui a les dens sur le dos.
Response.
C'est une crameillie.
Demande.
Quele chose est ce qui a dens sans teste et queue sans cul.
Response.
C'est un rastel.
Demande.
Deux qui couroient. et dix qui les chassoient. deux qui les regardent/
et un qui leur fait la moe
Response.
Ce sont deux poux qui sont ou sain d'une personne et les deux yeux les
regardent. et les dix dois qui les chassent. et cellui qui les tue leur
fait la moe.
Demande.
Dix tirans et quatre pendans et cul aval/ et cul amont. et cul a terre
beaux sire dieux que puet ce estre.
Response.
C'est une vache. et une femme qui le trait.
Demande.
Quele chose est ce qui n'a ne char ne os ne sang et s'appelle biens les
gens.
Response.
C'est une cloche quant on le sonne.
Demande.
Qu'esse qu'on jette par dessus la maison et si en retient on bien la
queue
Response.
C'est un loissel de fil.
Demande.
Quele chose est ce qui est la plusfiere du monde.
Response.
C'est un estront qui court au fil de l'eaue car il ne s'aresteroit
point pour le pape.
Demande.
Adevinez quele chose fait de cest heure le plusjone de paris.
Response.
Il envieillist.
Demande.
Huy est/ demain ne sera mie/ et a la sainct jehan mengera des cherises.
Response.
C'est une espousee qui est pucelle. et demain ne le sera pas.
Demande.
Response.
Ce sont anneaux d'or en ses dois
Demande.
Emmy les champs a quatre soeurs. qui courent aussy fort l'une comme
l'autre et si ne pevent rataindre l'une l'autre.
Response.
Ce sont les quatre volans d'un molin a vent.
Demande.
Moins en y a et plus poise.
Response.
C'est le corps d'un homme quant l'ame en est hors.
Demande.
Quele chose est ce qui va et sa mere n'ala oncques.
Response.
C'est un ver nourri en la feve ou en une noix.
Demande.
Adevinez que c'est que plus est jone et plus est grant.
Response.
C'est un frommage.
Demande.
De queles fueilles a il le plus au bois.
Response.
De celles qui ont queue.
Demande.
Adevinez que c'est. Avan piez.
Response.
Nennil. il n'en a nulz.
Demande.
Quele chose est ce comme plus a de trous et plus poise.
Response.
C'est un haubergon.
Demande.
Quele chose est ce qui va le plus droit ou milieu du bois.
Response.
C'est la moele.
Demande.
Pour quoy va le bergier au buisson.
Response.
Pour ce que le buisson ne puet venir a lui.
Demande.
Qui est la chose que plus est petite et plus la redoubte on.
Response.
C'est une planche dessus un parfont fossé.
Demande.
En quelle saison de l'an porte l'oye plus de plumes.
Response.
C'est quant le gars est dessus elle.
Demande.
Lesqueles brebis sont ce qui plus menguent ou les blanches ou les
noires.
Response.
Ce sont les blanches. car il en est plus que de noires.
Demande.
Cognoisteriez vous bien un oef d'une noire geline.
Response.
Oyl. car un oef n'est pas une geline.
Demande.
Veistes vous oncques un four a cheval.
Response.
Oyl. quant je chevauchoie par devant un four.
Demande.
De quele chose est le prestre eschars aux riches et large aux povres.
Response.
C'est d'eaue benoite. car le prestre en donne pou aux riches et
largement aux povres.
Demande.
Quele chose est ce que j'ay. vous en avez. les bois/ les herbes. les
bestes. les oyseaux. et toutes les choses du monde en ont/ et mesmes
les poissons qui noent.
Response.
C'est l'ombre.
Demande.
Qui est la plus douce plume du monde.
Response.
C'est celle d'un estront musy.
Demande.
Response.
Ce sont pignes a pignier laine.
Demande.
Response.
C'est sablon.
Demande.
Quele chose est ce dont il fault plus a un que a deux.
Response.
C'est d'eaue en un baing.
Demande.
Pour quoy sault le lievre le fossé.
Response.
Pour ce qu'il ne le puet engamber.
Demande.
Quantes queues de veel fauldroit il pour avenir au ciel.
Response.
Une seule mais qu'elle fust longue assez.
Demande.
Quele chose de l'ostel est le plus sage.
Response.
C'est un van qui retient le meilleur grain.
Demande.
Qu'esse qui est ars avant qu'il viengne au feu.
Response.
C'est un arc a main.
Demande.
Pourquoy gist la vache ou pré.
Response.
Pour ce qu'elle ne s'y puet seoir.
Demande.
Qui est la plus large eaue du monde et la moins parfonde.
Response.
C'est la rousee.
Demande.
Quele chose est ce qui est trop estroite pour un. bien a point pour
deux. et trop large pour trois.
Response.
C'est quant aucun a courroux au cuer il lui est trop estroit pour lui
seul. et quant il le dist a son compaignon il lui est plus a point mais
quant le tiers le scet c'est trop large.
Demande.
Quele chose est ce quant les ennemis entrent en une maison pour prendre
l'oste/ la maison ist hors par les fenestres.
Response.
C'est un pescheur qui prent le poisson hors d'une nasse l'eaue qui est
la maison du poisson ist hors par les pertuis de la nasse.
Demande.
Adevinez que c'est avant que le pere soit nez sa fille est dessus la
maison.
Response.
C'est le feu que avant qu'il soit alumez la fumiere qui est sa fille
est au dessus de la cheminee.
Demande.
Adevinez que c'est noirot sur tripot et rougot lui bat le cul.
Response.
C'est un noir pot sur un treppié et le feu dessobz.
Demande.
Je vis aler gens emmy les champs qui n'estoient filz ne d'hommes ne de
femmes.
Response.
C'estoient filles.
Demande.
Mon pere et ma mere ont un enffant et si n'est mon frere ne ma seur.
Response.
Ce suis je mesmes.
Demande.
Response.
C'est ma seur.
Demande.
Quele femme esse qui plus a affaire que dix autres et si ne fait riens
Response.
C'est une femme enchainte d'enffant/ et les autres dix ne le sont pas.
Demande.
Adevinez que c'est qui est sur sa mere/ et est en sa femme et mengue
son pere.
Response.
C'est un prestre qui est en une eglise qui est sa femme il est sur
terre qui est sa mere/ et mengue dieu qui est son pere.
Demande.
Adevinez quele chose c'est/ quant en hault monta son nom porta/ quant
il descendi son nom perdi.
Response.
C'est bled quant on le porte amont pour mouldre c'est bled/ et quant il
descend c'est farine.
Demande.
Adevinez que c'est ilz sont trois. l'un vient et va. l'autre tourne/ et
le tiers tire la langue.
Response.
C'est une femme qui file l'une des mains tourne le fuiseau/ l'autre va
et vient. et quant elle mouille son lin elle tire la langue.
Demande.
Adevinez que c'est qui pent et se tent. et le rouge blicque blacque qui
tout droit au cul li frappe. se fait remouvoir chou de dens.
Response.
C'est un pot qui pent/ et boult sur le feu. et le flambe qui au cul lui
frappe
Demande.
Quele chose est ce qui a gheule d'os. et barbe de char et par nuit
jette un si hault cry qu'il fait entrer les blans vestus ou ventre de
leur mere/ dont jamais n'en vuident qu'ilz n'aient mengié leur pere.
Response.
C'est un cok. qui a bec d'os. barbe de char. qui chante de nuit pour le
cry du quel les blans moisnes se lievent et entrent en l'eglise qui est
le ventre de leur mere. et illec celebrent et menguent leur pere nostre
sauveur jhesucrist.
A ce point dist l'un de mes compaignons. Puis mes bonnes meres. et vous
jones filles que le cok a chanté qui est enseigne de minuit affin aussy
que ne soions rencontrez du loup garou ne des fuirolles qui vont de
nuit. et que puissiez aler reposer nous prenderons de vous congié pour
ceste fois/ et nous pardonnez que sy rondement avons devisé. car il est
mardi et le jour sent aincoires les grasses trippes.
Mais demain ou jeudi au plus loing nous retournerons se c'est vostre
plaisir atout autre marchandise d'amours que avons a vendre. non pas
pour argent/ mais a change l'une marchandise pour l'autre. et atant
nous departismes.
Le jeudi aprés soupper pour entretenir la promesse que avions faite aux
jones filles de retourner vers elles atout nostre amourese marchandise
nous meismes a chemin affin aussi de oyr d'elles aucune joyeuseté pour
passer les longues nuis et le temps plus joyeusement que a pluseurs est
moult ennuyable et desplaisant pour les mutacions qui se font de
present en ces marches par deça par la premission divine/ ausqueles qui
tousjours y penseroit jamais fin ne la cause pourquoy ce se fait ne
trouveroit. Si le delaissons en dieu et en sa disposicion et penssons
de distribuer nostre marchandise en tel change que prouffiter puissent
les deux parties en tout bien et honneur tant les vendeurs comme les
acheteurs.
Nous doncques arrivez en la maison ou l'assamblee de la serie se
faisoit saluames la compaignie laquele nous receut assez agreablement
en nous rendant nostre salut et aprés que fulmes assiz chescun en son
entretenement. L'une et la plus vielle qui autresfois avoit esté ferue
de la maladie de jalousie regarda sur moy qui assez estoie venus sur
l'eage et me dist en tele maniere.
Sire grison je vous vens des sores harens.
Je simplement demanday combien.
Elle me respondy. Je vous ay aussi chier hors que ens.
Moy un petit esbahy de prime face de ce privé congié et non sans cause
me commençay a pensser que j'avoie a dire attendu que je venoie pour
vendre/ et je fus constrains d'acheter. mais un pou revenu a moy. et
pensant que c'estoit la coustume des femmes de prevenir. Je passay
assez courtoisement et lui mis audevant a vente la piece contre le trou
et lui dis
Dame je vous vens la france ortie
Combien vault elle.
Tantost mes compaignons et pareillement les jones filles commencerent a
desploier leurs marchandises et vendoient l'un a l'autre pelle mesle
qui en peust avoir si en eust/ en la maniere qui s'ensieut et que j'en
peus retenir. et mettre en memoire. Car oncques puis que me trouvay
repudié et rebouté de la matrone je n'eus cuer de riens vendre ne
d'acheter ains laissay couvenir les plus jones et me occuppay a
escripre leurs joyeux dis et esbatemens en la maniere qui s'ensieut.
L'une des vielles vendi a un des nostres l'amour des hommes et dist
Gentil galant je vous vens l'amour des hommes.
Queles sont elles.
Un autre dit.
Dist une bonne galoise a son amoureux.
A ces mos et aprés tant de reffus que avions eu avec ce aussy que tant
avions vendu et acheté d'amourettes que pour le sommeil qui survint
entre nous/ ne savions plus que dire. preismes congié de la compaignie
des filles et bonnes dames/ les remerciant du bon marchié que fait nous
avoient et de ce aussi que si bien et si sec nous avoient payé. Car
pour un que vendu leur avions. elles nous en avoient payé six. Et ainsi
nous retournasmes chascun a sa chascune/ pensant de quele marchandise
une autresfois nous vouldrions mesler. et nous fasions tous riches en
penssee. mais en dormant nous perdismes tout.
S'ensievent autres demandes qui se pevent faire entre differentes
personnes a tous pourpos tant de marchandises de compaigniez de
particions comme de sommes qui sont moult subtiles.
Le maistre d'ostel d'un duc demande
a son cuisinier.
Monsigneur a dit qu'il veult demain faire un disner ouquel il veult
avoir .iiii.xx. bestes de trois manieres. c'estassavoir. cerfz.
lievres. et connins/ et se ne veult desprendre que quatre livres en
tout Le cuisinier a trouvé cerfz pour .ii. solz la piece. Lievres pour
.xviii. deniers la piece/ et connins pour .vi. deniers la piece.
Assavoir quantes pieces il lui fault de chascune
Response.
Il y fault deux lievres .iiii. cerfz et .lxxiiii. connins.
Demande.
Item il fault pour ce disner .xxx. oyseaux. assavoir cailles perdris et
malars tout pour .xxx. deniers et on treuve cailles pour une maille la
piece perdris pour deux deniers maille. et mallars pour .iii. deniers.
Assavoir combien il en fault de chascune.
Response.
Il lui fault .xxiii. cailles .v. perdris et deux malars.
Demande.
Ilz sont .xii. que chevaliers que escuiers. et que damoiselles qui ont
onze pains a partir et doit avoir chascun chevaliers deux pains chascun
escuiers le quart d'un pain et chascune damoiselle la moitié d'un pain.
Assavoir quans chevaliers quans escuiers et quantes damoiselles ilz
sont.
Response.
Ilz sont .v. chevaliers .vi. escuiers/ et une damoiselle.
Demande.
Trois marchans de vins ont baillié en garde a un varlet .xii. tonneaux
plains de vin. le varlet en a fait si male garde que les .iiii.
tonneaux sont vuys. et les autres quatre sont demi plains et les autres
.iiii. sont plains. Comment donneriez vous a chascun des marchans
autant de vin et de tonneaux a l'un comme a l'autre sans remuer le vin
de tonnel a autre.
Response.
Je donneroie a l'un des marchans deux plains tonnaux et deux vuys. Au
second marchant pareillement. et au tiers les quatre tonneaux a moitié
vuys.
Demande.
Un homme entra en un jardin ouquel il cueilla toutes les pommes qu'il
trouva. En ce jardin estoient trois gardes. A son retour le premier
d'eulx vint a lui et lui dist qu'il lui baillast les deux pars des
pommes qu'il avoit cuelliez. Et cil les lui bailla. Aprez vint la
seconde garde qu'il lui demanda. Baille moy dist il la tierce partie
des pommes que tu as. et il tantost les lui bailla. vint en aprés la
tierce garde et lui demanda la moitié des pommes qui lui estoient
demoureez/ et cil les delivra incontinent. Et toutesfois quant il fut
hors du jardin il lui en demoura aincoires une. Or est assavoir quel
nombre il en cueilla ou jardin.
Response.
Il en cueilla nuef et non plus.
Demande.
Ilz sont deux pastoureaux qui gardent leurs brebis ensemble desquelz
l'un dist a son compaignon. Mon ami donne moy l'une de tes brebis si en
auray autant que tu en as. L'autre lui respondi prestement. Mais toy
donne moy l'une des tiennes si en auray deux fois autant comme tu en
as. Assavoir est quantes chascun en avoit.
Response.
L'un en avoit .v. et l'autre .vii.
Demande.
Compaignons estoient assis au disner. il survint aucun qui leur dist.
Dieux garde ceste compaignie et fussiez un cent. L'un des compaignons
respondi. Nous ne sommes pas cent. Mais se nous estions aincoires
autant que nous sommes/ et la moitié d'autant/ et le quart d'autant et
toy avec lors seriont nous cent tout apoint. Assavoir quans ilz
estoient assiz au disner.
Response.
Ilz estoient eulx .xxxvi.
Demande.
Ils sont douze personnes de quatre manieres d'estas/ assavoir
chevaliers/ et escuiers. hommes/ et femmes/ tous assis a table ou ilz
ont despendu tous ensemble .xii. deniers desquelz les chevaliers sont a
un blanc/ les escuiers a deux deniers les hommes a une maille/ et les
femmes a une mitte. Je vous demande quans ilz sont de chascun estat
Response.
Ilz estoient un chevalier. deux escuiers. sept hommes et deux femmes.
Demande.
Un marchant ala nagaires en marchandise et mist tout son argent en
icelle/ duquel il multiplia a moitié. Il ala en la taverne/ et illec
despendy .vi. deniers Lendemain remist le residu de son argent en
marchandise/ ou il prouffita comme devant et pareillement en despendi
.vi. deniers La tierce fois il retourna aincores en marchandise/ et de
rechief doubla son argent et puis ala en la taverne ou il despendi
aincoires .vi. deniers. Aprés lequel escot payé il ne lui demoura ne
principal ne gaing. Je vous demande combien il avoit d'argent au
commencement de sa marchandise.
Response.
Il avoit tout apoint .v. deniers et une mitte.
Demande.
Un messagier qui chascun jour iroit cent lieues. et un autre le
sievroit qui n'yroit le premier jour que une lieue. et chascun jour
croisteroit d'une autre lieue/ en combien de temps ratainderoit il le
premier messagier qui chemineroit les cent lieues.
Response.
Il le ratainderoit en cent quatre vins et neuf jours et point devant
Demande.
Un jonencel fut jadis qui n'avoit oncques sceu que c'estoit de pensser.
et on lui enseigna une damoiselle moult sage qui lui bailleroit assez a
penser. il se mist a chemin. et en sa voie encontra .xii. chevaliers a
trois fois. Desquelz les quatre premiers estoient vestus de blanc. Et
les quatre aprez estoient vestus de vermeil. Et les quatre derreniers
estoient vestus de verd. Le jonencel quant il fut parvenus a la dame.
Il la requist qu'elle lui donnast matere de penser. Et elle lui demanda
s'il n'avoit personne rencontré en sa voie. Il respondi qu'il avoit veu
quatre chevaliers vestus de blanc. puis autre quatre vestus de vermeil.
et au derrenier quatre autres vestus de verd. Ores dist la damoiselle/
ces quatre que premiers avez encontré vestus de blanc sont mes oncles
de par ma mere Et les quatre que avez rencontré vestus de vermeil sont
mes oncles de par mon pere. Et les quatre vestus de verd sont mes filz
et de tous les .xii. j'ay espousé le pere et si sont tous nez de loyal
mariage. Or pensez comment ce puet estre.
Response.
Le jonencel moult esmerveillié commença fort a penser sur ceste
demande/ mais en fin retourna vers la damoiselle et la pria qu'ele lui
voulsist donner l'entendement de sa question/ la damoiselle courtoise
lui dist en ceste maniere. Ce chevalier ici present se maria a une
damoiselle vesve qui avoit une fille. Et de celle vesve sont issus ces
quatre premiers chevaliers vestus de blanc puis trespassa leur mere. Et
tantost ce chevalier se remaria a une dame vesve laquelle avoit un filz
et d'icelle vesve vindrent ces quatre chevaliers vestus de vermeil.
Aprés ce il fist le mariage de la fille de sa premiere femme et du filz
de sa seconde duquel mariage je suis venue. Et tantost aprés la femme
de ce chevalier icy et mon pere et ma mere trespasserent. Cestui
chevalier me prist en sa garde/ et tant me nourrist que moy venue en
eage il me prist en mariage et engendra en moy ces quatre chevaliers
vestus de verd que derrainement encontrastes/ et ainsi savez la maniere
de la devinaille
Autre demande.
Jehan. pierre. et guilame ont une botte plaine de vin contenant
.xviii.C. los. Or sont d'acord que jehan en aura plus que pierre. et
pierre plus que guillame. jehan y fait une broche dont le pertuis est
si apoint que en tirant icelle seule le vin seroit hors en six heures
pierre y fait une broche et un pertuis par lequel tout le vin seroit
hors en .ix. heures se autre pertuis n'y avoit. et guillame y fait une
autre broche laquele se tiree estoit et que point d'autre n'y eust le
vin seroit hors en .xviii. heures Ce fait ilz apportent chascun un
vaissel dessoubs leurs broches et d'un accord cascun tire sa broche a
une fois. assavoir en quantes heures sera la botte vuide/ et combien
chascun aura de vin.
Response.
Tout le vin sera hors en .iii. heures et aura jehan par sa broche
.ix.C. los pierre par la sienne .vi.C. et guillame par sa broche
.iii.C. et ensi seront content.
Autre demande.
Trois escuiers ont d'un accord acheté .ix. chevaux dont le premier
cheval a cousté six frans. Le second .viii. frans. le tiers .x. frans.
le quart .xii. frans. le .v.e .xiiii. frans. le
.vi.e .xvi. frans. le .vii.e .xviii. frans. le
.viii.e .xx. frans Et le .ix.e .xxii. frans. Or
sont les chevaux en l'estable pour partir et en doit avoir chascun des
escuiers trois. Le marchant est venu pour avoir son argent. Comment
aura chascun escuier trois chevaux si egalement partis que chascun en
soit content/ et que l'un en paye autant que l'autre. et combien
chascun paiera.
Reponse.
L'un des escuiers aura le premier cheval. le .v.e et le
.ix.e Le second escuier aura le tiers cheval. le
.iiii.e et le .viii.e Et le tiers escuier aura.
le second cheval. le .vi.e et le .vii.e. Et
payera chascun escuier .xlii. frans justement.
Autre demande.
Un preudhomme s'est parti de son hostel pour aler oyr messe. et a pris
de l'argent en sa main pour donner pour dieu. En sa voye encontra un
povre homme qui lui demanda l'aumosne. Le preudomme ouvry sa main et
trouva qu'il y avoit plus la moitié d'argent que mis n'y avoit et voit
bien que son argent est doublé a moittié. Si donna au premier povre
.vi. deniers. puis passa oultre vers l'eglise et tantost il rencontra
en sa voie un autre povre auquel aprés qu'il lui eust demandé l'aumosne
il lui cuidant donner ouvri sa main et vey que son argent estoit doublé
a moitié comme devant. Lui donna .vi. deniers comme il avoit fait au
premier et garda son demourant d'argent. Le preudhomme passa oultre
vers l'eglise et tantost lui vint audevant le tiers povre qui comme les
autres lui demanda l'aumosne. et quant il ouvri sa main il trouva son
argent doublé semblablement comme les autres fois. si donna a ce povre
.vi. deniers et lors ne lui demoura plus d'argent en sa main. Or est
assavoir combien d'argent avoit le preudhomme quant il se parti de sa
maison.
Response.
Le preudhomme avoit .v. deniers et une mitte quant il vint au premier
povre et lors son argent doubla si eut .x. deniers et maille dont il
lui donna les .vi. deniers et ainsi ne lui demoura que quatre deniers
et maille. Et quant il doubla pour le second povre il eut .ix. deniers
auquel il en donna les .vi. ainsi ne lui en resterent que trois qui lui
doublerent pour le tiers povre auquel il les donna. et ainsi ne lui
demoura riens.
Aincoires une demande.
Un preudomme fut qui avoit .v. filz lequel en son vivant fist son
testament et ordonnance derreniere. A l'aisné de ses filz donna un
denier et la .vi.e partie de tout son avoir. au second filz
donna deux deniers et la .vi.e partie de tout son avoir. Au
tiers filz il donna trois deniers et la .vi.e partie du
demourant. Au quart filz donna quatre deniers et la .vi.e
partie de son argent. Et au .v.e donna .v. deniers et la
.vi.e partie comme aux autres. Or est assavoir combien le
pere avoit vaillant. Car quant la parchon fut faitte chascun en eut
autant l'un que l'autre.
Response.
Le preudomme avoit justement vaillant .xxv. deniers et non plus. et
chascun de ses cinq filz eut .v. deniers a parchon/ comme il apperra
par ce compte. Le premier eut un denier. et la .vi.e partie
de .xxiiii. deniers qui sont .iiii. deniers. Le second eut deux deniers
et la .vi.e partie de .xviii. deniers qui sont trois. Et le
tiers filz eut trois deniers et la .vi.e partie de douze
deniers qui sont deux deniers. Le quart eut quatre deniers et la
.vi.e partie de .vi. deniers qui est un. Et ainsy reste
justement au .v.e filz .v. deniers qui demeurent et non
plus.
Autre demande.
Trois freres sont qui ont une soeur a marier. Dist le moyen frere au
plus jone. Mon frere il nous fault marier nostre sereur. je te prie
donne lui aucune chose du tien. et je te promés que je lui donneray
deux fois autant comme tu lui donneras. Le jone dist que volentiers le
feroit. Lors dist l'aisné des freres. et je lui donneray deux fois
autant que vous deux lui donnerez. Et quant ilz lui eurent tout donné
ainsy comme dit est elle eut trois deniers en tout. Or est assavoir
combien chascun lui a donné.
Response.
Le plusjone lui donna le tiers d'un denier. le second deux tiers et le
tiers deux deniers/ qui sont a point trois deniers.
Autre demande.
J'ay esté au change pour changier un flourin en menue monnoie Et le
changeur dist qu'il n'a que deux manieres de monnoie dont mon flourin
vault .xxx. pieces de l'une des monnoies et de l'autre il n'en vault
que .xx. pieces et je lui ay dit que j'en veuil avoir de toutes les
deux manieres pour mondit flourin. laquele chose il m'a fait. Or est
assavoir quantes pieces il m'a baillié de la monnoie de .xxx. et
quantes de la monnoie de .xx.
Response.
Il vous a baillié .xxi. pieces de la monnoie de .xxx. et .vi. pieces de
la monnoie de .xx. et ainsy avez le vostre et devez estre content.
Une demande que fait le pere a
son filz.
Beau filz se tu avoies avec ton eage aincoire deux eages comme tu as.
et la moitié d'un tel eage comme est le tien. avec le quart de ton
eage. quans ans cuideroies tu avoir.
Response.
Mon pere sachiez que je auroie cent ans justement et non plus. car j'ay
de age .xxvi. ans et .viii. mois. Et se vous le multipliez par la
maniere dicte vous en trouverez .Cent.
Autre demande.
Un arbalestrier a trait une vire si longue et d'un si fort arbalestre
que la moitié de la vire est oultre le bersail. et la tierce partie est
dedens le bersail. et aincoires est demouré d'icelle vire .iiii.
poulces et demi au lez devers le trait. Assavoir combien ladicte vire a
de long.
Response.
La vire a de long .xxvii. poulces justemnent. dont les .xiii. et demi
ont passé le bersail. et les .ix. poulces sont dedens le bersail et
.iiii. poulces et demi qui sont apoint .xxvii.
Autre demande.
Il y a une place devant une eglise en un village laquele est tenue de
.iiii. seigneurs. Et quiconques se combat en icelle il fourfait .lx.
solz d'amende a partir aux .iiii. seigneurs. dont l'un d'iceulx a le
tiers. le second la quarte partie le tiers y a la quinte partie. et
l'autre la .vi.e partie. Or est avenu que un malfaiteur a
fourfait icelle amende et l'a payee au receveur commis a ce par lesdis
seigneurs. Le receveur vient a ses maistres pour les paier. et dist au
premier Tenez monseigneur vela .xx. solz pour vostre tiers. Puis dist
au second. Monseigneur vous devez avoir un quart qui sont .xv. solz
tenez les vela. Au tiers dist. Sire vous devez avoir un quint/ qui est
.xii. solz. et au quart dist tenez vela pour vostre .vi.e
.x. solz Les seigneurs chascun bien content de sa porsion se departent
et toutesfois en demeure au receveur trois solz.
Autre demande.
Nagaires estoient logiez gens d'armes en un village ou point de vin
n'avoit. si envoierent leur hoste a un autre village pres d'illec ou il
en y avoit pour en rapporter quatre los. Le bon homme avoit deux
bouteilles l'une de .v. los. et l'autre de trois los lesqueles il prist
et s'en ala. en son chemin rencontra un sien voisin qui venoit du vin a
tout une bouteille tenant .viii. los plaine de vin et plus n'avoit
demouré de vin en la taverne. pourquoy le bon homme pria tant icellui
son voisin qu'il lui ottroya la moitié de son vin. Or sont moult
empeschié comment ilz le porront justement mesurer sans avoir autre
mesure
Response.
Premierement ilz emplirent la bouteille de trois los. et d'icelle le
jetterent en celle de .v. puis de rechief emplirent celle de trois et
aincoires la jetterent en celle de .v. dont il en demoura un lot en
celle de trois. puis vuiderent celle de .v. en celle de .viii. et
mirent le lot de celle de trois qui demouree y estoit en celle de .v.
et remplirent celle de trois/ et ainsy en eut quatre los justement sans
autre mesure.
Il s'agit de la transcription du texte imprimé du document Rés. Ye-186
de la Bibliothèque nationale de France. Quelques mentions manuscrites,
peu lisibles, n'ont pas été transcrites, à l'exception du titre, figuré
ici entre crochets, écrit à la main à l'encre rouge sur l'original.
On a conservé l'orthographe, la ponctuation et l'usage des majuscules
de l'original. Pour le confort de lecture, on a néanmoins résolu les
abréviations par signes conventionnels, distingué i/j et u/v, et
introduit cédilles et accents conformément à l'usage.
On effectué les corrections suivantes:
ainsi que certaines coquilles manifestes qui ont été silencieusement
corrigées.