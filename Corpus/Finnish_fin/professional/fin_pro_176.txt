# language_name_wals:	Finnish
# language_name_glotto:	Finnish
# iso639_3:	fin
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Latn
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/fi.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Muista tehtävistä tai jäsenvaltioista siirrettyjen noin 90 työntekijän lisäksi värvätään 51 henkeä lisää Euroopan unionin sotilasrakenteiden laajentamiseksi.
Voimmeko saada varmistuksen sille, että tätä 141 henkilön määrää ei ylitetä?
Miten kauan kestää, ennen kuin Euroopan unionin sotilashenkilöstöä lisätään jälleen?
Pääministeri Blair kertoo brittikansalaisille, että Euroopan unionin turvallisuuspolitiikan tarkoitus on vahvistaa NATOa.
Eurooppa-ministeri Hoon on jopa sanonut, ettei ole varsinaisesti olemassa mitään eurooppalaisia nopean toiminnan joukkoja.
Sen perusteella, mitä olen kuullut, kaikki tuntuvat olen täysin vastakkaista mieltä Kanaalin tällä puolen.
Tarkoituksena on perustaa Euroopan unionin omat sotilasvoimat tukemaan EU:n ulkopolitiikkaa, jossa amerikkalaiset eivät ole mukana - ja aikanaan Euroopan armeija.
Tämä on todellisuutta.
Tästä on kyse.
Tämä on erittäin vaarallista.
Tänä iltana keskustelemme täysin tarpeettomasta 10 miljoonan euron summasta.
Saapa nähdä, miten pian keskustelemme 10 miljardin euron puolustusmäärärahoista tai vielä suuremmista summista.
EU:n itsenäisen, NATOsta erillisen armeijan kehittäminen on lähtöisin brittien Labour-hallituksen aloitteista vuodelta 1998.
Nyt heidän hankkeensa on karannut käsistä.
Tiedämme, kuka on syyllinen, emmekä voi tukea tätä budjettia.
Arvoisa puhemies, täytyy myöntää, että olen hämmästynyt siitä, mitä äskeinen PPE-ryhmän virallinen puhuja sanoi.
Tuollaista en todellakaan odottanut.
Luulin, että hänen ajatuksensa olisivat pikemminkin samansuuntaisia meidän ajatustemme kanssa, kun tiedämme, että vihreiden ryhmä on jättänyt tätä korjaavaa ja täydentävää lisätalousarviota koskevan hylkäysehdotuksen.
Tässä parlamentissa ei tosin pitäisi ihmetellä oikeastaan mitään, ei ainakaan tällä politiikan alalla.
Yhteinen ulko- ja turvallisuuspolitiikka on niitä Euroopan unionin politiikan aloja, jotka eivät ole lainkaan kehittyneet.
Olimme tosin komissiossa kerran sellaisessa tilanteessa, että meillä oli monta komission jäsentä, joiden oli myös sovittava keskenään, kuka hoitaa ja käsittelee mitäkin maailman osaa.
Sitä mietittiin toisinaan hymyssä suin.
Jos kuitenkin tarkastelemme politiikan sisältöä, on vastuutonta, ettei Euroopan unioni löydä yhteistä kantaa ja että se on koko maailmaa koskevissa asioissa kuin mikäkin pikkutekijä, vaikka se on maailmanlaajuinen taloudellinen toimija ja voisi periaatteessa käyttää hyväkseen yhteisen ulko- ja turvallisuuspolitiikan korkean edustajan eli pääsihteerin - ilkeästi sanottuna - muka niin arvovaltaista asemaa.
Olemme siksi vakuuttuneita, että jos yhteinen ulko- ja turvallisuuspolitiikka otetaan vakavasti ja se halutaan todellakin panna myös täytäntöön, jos halutaan estää eurooppalaisen politiikan puuttuminen ulkoasioiden alalla - kuten viime vuosina on käynyt - yhteistä ulko- ja turvallisuuspolitiikkaa on myös tuettava.
Jäsen Brokhan sanoi tänä aamuna transatlanttista vuoropuhelua koskevassa keskustelussa, ettei Euroopan unioni ole toiminut ollenkaan yhtenäisesti Ukrainan kysymyksessä.
Vastaavaa väärään suuntaan tapahtunutta kehitystä on ollut nähtävissä.
Sen vuoksi ei enää riitä, että otamme vakavasti neuvoston toivomuksen tällä alalla edistymisestä, meidän on myös tuettava sitä.
Tuki on siis periaatteessa jo olemassa.
Kun korjaava ja täydentävä lisätalousarvio esitettiin meille - tässä olen kollega Ferberin kanssa täysin samaa mieltä - emme suhtautuneet siihen ainoastaan epäilevästi, vaan olimme päinvastoin jopa huolissamme siitä ja vastustimme sitä.
Eihän Euroopan unionin tulevaisuuden kannalta näin tärkeää ja keskeistä alaa saa tietenkään yrittää kätkeä parlamentin ja neuvoston välisen "herrasmiessopimuksen" nojalla talousarvioon, johon ainoastaan neuvosto voi vaikuttaa.
Siten tehtäisiin selväksi, ettei mitään parlamentaarista valvontaa eikä parlamentin mukanaoloa haluta.
Se ei ole hyväksyttävää.
Olemme sanoneet sitä alusta asti ja tarkastelemme asiaa jatkossakin samalla tavalla, ja se näkyy myös politiikassamme ja äänestyskäyttäytymisessämme.
Jos kuitenkin ryhdytään neuvotteluihin ja voidaan selvittää juuri tämä asia, jos siis voidaan tehdä selväksi, että korjaavaa ja täydentävää lisätalousarviota muutetaan niin, että tulevaisuudessa voidaan olettaa, että saamme osallistua siihen ja että meillä on vaikutusmahdollisuuksia, jos siihen sisältyy jokin erillinen luku, jossa neuvosto harjoittaa yhteistä ulko- ja turvallisuuspolitiikkaa tulevaisuudessa yhdessä parlamentin kanssa ja parlamentaarisen valvonnan alaisena, silloin lisätalousarviota on myös kannatettava, mikäli edistystä halutaan todellakin saada aikaan.
Silloin ei saa jäädä ulkopuolelle ja sanoa, että me odotamme, mitä jatkossa tapahtuu.
Yksi asia on kuitenkin selvä: jos asiasta vastaava komission jäsen ulkoasioiden valiokunnassa tai budjettivaliokunnassa esitettyihin kysymyksiin vastatessaan sanoo silmää iskien, ettei päällekkäisyyksiä esiinny - niin minulle kerrottiin - silloin ei pidä ihmetellä, jos jotkut ihmiset kyselevät ja haluavat tietää, mikä tilanne todellakin on.
Asia, jota emme aio kannattaa - sanon tämän nyt budjettivallan käyttäjänä, sillä mehän puhumme täällä pääasiassa budjettivallan käyttäjänä - ovat päällekkäisrakenteet.
Ei ole hyväksyttävää, että kaksi eri ihmistä toimii Euroopan unionissa samoissa tehtävissä ja hoitaa samoja töitä päällekkäisten rakenteiden perusteella.
Se ei käy päinsä.
Tulevaisuutta ajatellen on tehtävä erittäin selväksi, millaista yhteisen ulko- ja turvallisuuspolitiikan on tarkoitus olla ja mihin sen on tarkoitus sijoittua.
Siihen tarvitaan suunnitelmia sekä neuvoston ja komission tehtävien selkeyttämistä.
Ilmaisemme tietenkin myös oman kantamme tässä keskustelussa erittäin selvästi.
Aiomme käyttää jatkossa jokaisessa vaatimuksessa valtaamme budjettivallan käyttäjänä, jotta vastaavat vääristymät saadaan loppumaan.
Nyt ei ole oikea hetki takertua pikkuasioihin, sillä yhteisen ulko- ja turvallisuuspolitiikan osuus on yhteisötasolla vielä kovin pieni.
Meidän ei pidä puuttua nyt alussa pikkuasioihin.
Seuraamme kuitenkin tilanteen kehitystä hyvin tarkasti, huomautamme epäkohdista ja sanomme heti "seis", kun meistä tuntuu, että meitä yritetään petkuttaa.
Sellaista ei saa tapahtua.
Kannatamme lisätalousarviota, mutta jokainen tietäköön, että aiomme seurata hyvin tarkasti otsaketta 5 ja menojen kehitystä sekä myös yhteisen ulko- ja turvallisuuspolitiikan edelleen kehittämistä.
Annamme tietenkin myös oman panoksemme, jotta maailmaa ja Eurooppaa varten voidaan kehittää kaiken kaikkiaan tulevaisuuteen suuntautunutta politiikkaa.
Arvoisa puhemies, ensiksi haluan kiittää Ferberiä erinomaisesta mietinnöstä.
Tiedän, että sen aikaansaaminen on ollut vaikeiden neuvottelujen tulos, joissa esittelijä ja budjettivaliokunnan muut edustajat ovat menestyksellisesti puolustaneet Euroopan parlamentin oikeuksia.
Lisätalousarviossa neuvosto aikoo perustaa pääsihteeristöön kolme uutta linjaa Euroopan yhteisen turvallisuus- ja puolustuspolitiikan täytäntöönpanemiseksi.
Nämä linjat ovat: 1. poliittisten asioiden linja, 2. operaatio- ja harjoituslinja ja 3. ulkoisen toiminnan yleisvälineiden linja.
Tässä organisaatiossa työskentelisi kaikkiaan 140 työntekijää, joista uusiin virkoihin palkattaisiin 51 henkilöä.
Huomio kiinnittyy kiireeseen.
Mistä johtuu se hätä, että uudet virat on perustettava heti, vaikka varsinainen talousarvio käsitellään jo muutaman kuukauden kuluttua?
Toinen ongelma on toimintojen päällekkäisyys.
Organisaation rakenne viittaa uhkaavasti siihen, että samoja toimintoja ryhdytään suorittamaan niin kriisintorjunnan kuin siviilikriisihallinnan aloilla sekä komissiossa että neuvostossa.
Tämä päällekkäisyys on ehdottomasti torjuttava.
Parlamentin painostuksesta neuvosto on nyt luomassa budjettiinsa erityisen osaston yhteistä turvallisuus- ja puolustuspolitiikkaa varten.
On selvää, että kyseessä on kokonaan uusi neuvoston toimi, jolla ei asiallisesti ole mitään tekemistä hallintomenojen kanssa.
Tästä syystä parlamentin ja neuvoston herrasmiessopimusta, jolla ne ovat sitoutuneet olemaan puuttumatta toistensa talousarvioihin, ei voida laajentaa näihin toimiin.
Yhteisen turvallisuus- ja puolustuspolitiikan menot kuuluvat parlamentin toimivaltaan.
Lopuksi on huomattava, että otsakkeen 5 "Hallintomenot" marginaali on enää 34 miljoonaa euroa.
Itälaajenemisen kynnyksellä tämä on niin vähän, että se ei mahdollista mitään operatiivisia lisämenoja hallintomenojen kustannuksella.
Arvoisa puhemies, minunkin täytyy sanoa, että tämä on hyvin mielenkiintoinen lausunto.
Saimme siitä jo valiokunnassa esimakua, kun Laschet esiintyi yhtäkkiä hylkäämisen tulisena puolestapuhujana, vaikka hän kuuluukin samaan ryhmään kuin mietinnön esittelijä.
Jos puollamme tänään hylkäämistä, emme tee sitä siksi, ettemme arvostaisi Ferberin työtä.
Päinvastoin, olemme todellakin sitä mieltä, että Ferber on neuvotellut asiasta hyvin sinnikkäästi.
Arvostamme sitä erittäin paljon.
Silti olemme sitä mieltä, että selvästi varoittavalle äänelle on annettava parlamentissa vielä kerran sijaa, sillä täällä saatettiin alkuun kehityskulku, jonka pitäisi huolestuttaa meitä kaikkia.
Olen, samoin kuin edelliset puhujat, sitä mieltä, ettei tämä sopimus voi mitenkään kuulua herrasmiessopimuksen piiriin, koska ei ole kyse hallintomenoista.
Tässä on tosiaankin kyse varsin poliittisista asioista.
Esittelijä Ferber sanoi tämän puheessaan jo selvästi.
On kyse myös avoimuudesta ja yhteisen ulko- ja turvallisuuspolitiikan ja puolustuspolitiikan valvonnasta.
Myös tästä olemme täysin yhtä mieltä.
Ferber kuitenkin uskoo, että parlamentille turvataan tulevaisuudessa riittävät valvontamahdollisuudet luomalla erityinen osasto.
Tähän suhtaudumme epäilevästi.
Meidän mielestämme tämä erityinen osasto ei vielä johda siihen, että parlamentti saa joitakin oikeuksia; päinvastoin, koska nämä virat on sijoitettu neuvoston yhteyteen, ne ovat meidän vaikutus- ja valvonta-alueemme ulkopuolella.
Tämä on minusta ratkaiseva asia, ei ainoastaan päällekkäisyys, vaan myös kysymys siitä, kenellä on valvontamahdollisuus.
On kyse parlamentin, komission ja neuvoston välisestä herkästä voimatasapainosta.
Neuvosto haalii itselleen aina vain enemmän tehtäviä, yrittää ratkaista aina vain useammat asiat hallitusten välillä eikä niin, että se todella yhteisöllistäisi ne.
Yhteisöllistäminen tarkoittaisi, että virat sijoitettaisiin komissioon, mikä vahvistaisi myös parlamentin valvontamahdollisuuksia.
Tämä on yksi suurista peloistamme, nimittäin, ettei meillä ole mitään todellista valvontaa.
Toinenkin asia on vielä kerran tuotava esiin.
Olemme sitä mieltä, että tämä asia täytyy ratkaista sovittelulla eikä kolmikantaneuvottelujen kautta, koska niin tehdään selväksi, minkä merkityksen annamme tälle kysymykselle ja kuinka tiukasti ajamme sitä, että parlamentilla on täydet valvontamahdollisuudet.
Minusta neuvostolle on oltava selvää, että tämä täydentävän talousarvion menetelmä, jonka tarkoituksena on muuttaa poliittisia suhteita ja poliittista voimatasapainoa, törmää parlamentissa vastustukseen.
Arvoisa puhemies, hyvät parlamentin jäsenet, vain kaksi lyhyttä huomautusta: ensinnäkin voi vakuuttaa teille komission puolesta, että seuraamme kyllä tarkoin, ettei mitään päällekkäisiä rakenteita rakenneta - ja tämän sanon muutenkin kuin vain komission talousarviosta vastaavana jäsenenä.
Toiseksi haluaisin onnitella esittelijää ja budjettivaliokuntaa siitä, että niiden aloitteesta ja niiden painostuksesta talousarvion esitystapaan on tehty muutos, joka ei koske pelkästään puhdasta esitystapaa vaan joka on myös suuremman demokraattisen valvonnan ja avoimuuden kannalta tärkeä lisäys.
Kiitos, arvoisa komission jäsen.
Keskustelu on päättynyt.
Äänestys toimitetaan huomenna klo 12.00.
Komissio esittelee alustavan esityksen yleiseksi talousarvioksi - Vuosi 2002
Esityslistalla on vuorossa komission esittelemä alustava esitys yleiseksi talousarvioksi 2002.
Arvoisa puheenjohtaja, hyvät parlamentin jäsenet, komission haasteena vuoden 2002 talousarvion laatimisessa on ollut seuraavien asioiden yhdistäminen: ensi vuoden pitkäaikaisiin maksusitoumuksiin varautuminen, ensi vuoden uusiin ja erityisiin painopisteisiin varautuminen ja talousarvioon BSE-kriisin ja suu- ja sorkkataudin tuloksena syntyneiltä tadellisilta riskeiltä suojautuminen, sekä näiden kaikkien asioiden tuominen budjettikehyksen sisälle, siis talousarviota koskevan kurinalaisuuden samanaikainen ylläpitäminen.
Komission 8. toukokuuta hyväksymässä alustavassa talousarvioesityksessä tämä on minusta onnistunut hyvin.
Annan joitakin lyhyitä lausuntoja tämän talousarvioesityksen perustekijöistä.
Alustavan talousarvioesityksen kokonaissumma on noin 100,3 miljardia euroa, ts. se saavuttaa siis ensimmäisen kerran 100 miljardin euron rajan.
Tämä tarkoittaa maksusitoumusmäärärahoissa 3,5 prosentin kasvua kuluvan vuoden talousarvioon verrattuna ja maksuissa 4,8 prosentin korotusta, vaikka ne ovatkin absoluuttisesti laskettuna 97,8 miljardia.
Maksusitoumusmäärärahoissa säilyy rahoitusnäkymissä edellytettyihin summiin verrattuna 500 miljoonan euron marginaali, ja maksumäärärahoissa jäädään 2,5 miljardin euron ylärajan alle.
Minusta jo pelkästään nämä luvut osoittavat, että talousarviota koskeva kurinalaisuus, jota komissio on päättänyt noudattaa, on talousarviota koskevan kurinalaisuuden periaatteen mukainen.
Jäsenvaltioiden ilmoittamissa seuraavan varainhoitovuoden suunnitelmissa on keskimäärin 3,8 prosentin korotus.
Myös tässä vertailussa - EU:n talousarvio verrattuna jäsenvaltioiden talousarvioihin - voi selvästi sanoa, että mahdumme myös näihin kehyksiin.
Komission talousarvioesityksen osuus Euroopan bruttokansantuotteesta on prosentteina ilmaistuna 1,06 prosenttia, siis alle sen määrän, josta päätimme noin vuosi sitten kuluvaa varainhoitovuotta koskevissa keskusteluissa.
Tämä johtuu erityisesti siitä, että Euroopan unionin kasvuluvut ovat suhteellisen korkeita ja tyydyttäviä.
Haluaisin käsitellä lyhyesti yksittäisiä aloja, ensimmäiseksi edelleen suurinta yksittäistä osa-aluetta, nimittäin maatalouspolitiikkaa; en kuitenkaan mene oliiviöljyalan yksityiskohtiin, koska sain mahdollisuuden siihen jo aiemmin.
Komission esityksessä maatalouden talousarviota korotetaan 5 prosenttia - se on suuri kasvuluku, jota on tietysti selitettävä.
Selityksenä on ensinnäkin se, että tämä on kolmas vuosi, jonka aikana Agenda 2000:n yhteydessä päätettyihin uudistuksiin on varauduttava taloudellisesti.
Näihin uudistuksiinhan liittyi menojen lisääntyminen.
Toinen asia on, että komissio esittää - ja olen varma, että saamme asialle parlamentin tuen - otsakkeen 1B, maaseudun kehittämisen, ottamista kokonaisuudessaan mukaan talousarvioon sen suuruisena kuin rahoitusnäkymissä ehdotettiin.
Tärkein ja vaikein tehtävä oli kuitenkin oikeastaan BSE-kriisin ja suu- ja sorkkataudin tuloksena syntyneiden epävarmuustekijöiden huomioon ottaminen.
Komission esityksessä BSE-kriisin torjumiseen ja naudanliha-alan markkinajärjestelylle on vuodelle 2002 annettu 1 145 miljardia euroa lisää.
Tämä määrä vastaa summaa, joka on välttämätön komission ehdottaman seitsemän kohdan ohjelman rahoituksen varmistamiseen.
Suu- ja sorkkatautia varten varataan esityksen mukaan 250 miljoonaa euroa vuoden 2002 terveyttä koskevia toimenpiteitä käsittelevään budjettikohtaan.
Minun täytyy kuitenkin samaan aikaan todeta, ettei määrä riitä.
Tätä täytyy tietenkin selittää.
Meidän onnistuu toivottavasti vielä tänä vuonna sovittuun aikaan rahoittaa osa vaadittavista, jäsenvaltioille suu- ja sorkkataudin vuoksi maksettavista korvauksista, siis rahoittaa ne vuoden 2001 talousarviosta.
On hyvin tärkeää, että komission vuoden 2002 talousarvioesityksessä on miljardin euron varausrahasto, joka pitää käyttää nimenomaan BSE-kriisin ja suu- ja sorkkataudin vuoksi vielä mahdollisesti välttämättömiksi tuleviin toimenpiteisiin.
Tässä tilanteessa riskeiltä on ehdottomasti suojauduttava hyvin.
Viivan alle jää maatalouden talousarviossa sittenkin vielä 365 miljoonan euron marginaali.
Lyhyesti rakennerahastomäärärahoista: rakennerahastoille ehdotettu menoarvio on yhteensä 33,6 miljardia euroa.
Luku on hyvin korkea, mutta siitä päätettiin budjettivallan käyttäjän uudistetussa budjetoinnissa.
Mainitsen luvun kuitenkin myös viitatakseni taas kerran siihen, että tässä on kyse työttömyyden torjunnan tärkeimmästä välineestä, taloudellisesti tärkeimmästä välineestä.
Se on Euroopan unionin aluepoliittista tukea, jonka aivan olennaisena tavoitteena on juuri tämä työttömyyden torjunnan päämäärä.
Usein tätä avustusta pidetään jäsenvaltioissa jo itsestään selvänä eikä sitä arvosteta enää sinä, mitä se on, nimittäin Euroopan unionin antamana tukena.
Sisäisten politiikkojen menoarvioissa maksusitoumusmäärärahoja on korotettu yhteensä 4,1 prosenttia.
Berliinissä ja toimielinten välisellä sopimuksella sovitun ylärajan alle jää silloin vielä 68 miljoonan euron marginaali.
Luettelen tämän otsakkeen alle kuuluvat kohdat hyvin lyhyesti: tutkimukseen ja kehitykseen on budjetoitu yli 4 miljardia euroa, tiedotukseen ja viestintään ja eri viestintäkampanjoihin ehdotetaan annettavaksi 112 miljoonaa euroa.
Uuteen elintarvikevirastoon on varauduttu talousarviossa, samoin molempiin uusiin ehdotettuihin lentoturvallisuuden ja meriturvallisuuden virastoihin.
Sisä- ja oikeusasioihin - puutun vielä kerran myös tähän alueeseen, koska se on yksi parlamentin vuoden 2002 talousarvion suuntaviivoissaan asettamista painopisteistä - on budjetoitu yhteensä 81 miljoonaa mitä erilaisimpiin toimenpiteisiin, erityisesti Euroopan pakolaisrahastoon, lapsiin ja naisiin kohdistuvan väkivallan torjumiseen tähtääviin toimenpiteisiin ja maahanmuuttopolitiikan toimenpiteisiin.
Ulkoisten toimien alueella talousarvion määrärahoja vähennetään, mikä saavutetaan, koska komissio ehdottaa, ettei joustovälinettä käytetä tämän tehtävän hoidossa enää ensi vuonna.
Siitä huolimatta Balkanin alueen politiikkaa voidaan rahoittaa melkein yhtä suurella määrärahalla kuin tänä vuonnakin.
Myös Meda-ohjelmalle on arvioitu hyvin suuri määräraha, 863 miljoonaa euroa.
Tässä yhteydessä viittaan vielä kerran siihen, että ehdotimme erityisesti näiden ohjelmien maksumäärärahoihin hyvin suuria korotuksia reagoidaksemme oikeutettuun kritiikkiin, jonka mukaan ulkoisista toimista on annettu paljon lupauksia, mutta niitä on usein toteutettu käytännössä sangen hitaasti, mistä syystä on siis tarpeen kiinnittää erityistä huomiota ohjelmien toteutukseen.
Komission ehdotus - otan sen nyt puheeksi siksi, että siitä puhuttiin eilen budjettivaliokunnan kanssa käydyissä neuvotteluissa - merkitsisi, että otsake 4:n ulkoisten toimien jälkeenjääneisyys vähenisi 3,3 vuodesta 2,8 vuoteen.
Sallikaa minun sanoa sama vielä selvemmin: kun vuoden 2000 lopussa laskettiin, kuinka monta vuotta nykyisen maksusuman purkaminen kestäisi, tulos oli 3,3 vuotta.
Uskon, että jos pääsemme 2,8 vuoteen, se on jo huomattava parannus.
On kuitenkin vielä kerran korostettava, että tämä vaatii tavoitetta vastaavia hallinnollisia ponnisteluja ja tietysti myös edellyttää, että tavoitetta vastaavat maksumäärärahat ovat käytettävissä sen saavuttamiseksi.
Haluaisin vielä lyhyesti mainita asian, josta pääsin puhumaan eilenkin, nimittäin ne ongelmat, jotka ovat syntyneet siksi, ettei Marokon kanssa saatu aikaan kalastussopimusta.
Nyt on harkittava tämän sopimuksen solmimatta jäämisestä kärsivien Espanjan ja Portugalin kalastuslaivastojen rakenneuudistukseen tähtääviä toimia.
Liittymistä edeltävään apuun on budjetoitu 3,3 miljardia euroa, mikä vastaa talousarvion rahoitusnäkymiä.
Myös tähän pätee sama kuin muihinkin ulkoisiin toimiin, nimittäin se, että maksumäärärahoja on korotettu erityisen huomattavassa määrin, jotta ohjelmat voitaisiin toteuttaa paikan päällä tehokkaasti.
Näin pyritään varmistamaan, että liittymistä edeltävä apu voidaan ottaa käyttöön koko suuruudessaan Euroopan unionin laajentumiseen liittyvien välttämättömien uudistusten toteuttamisessa.
Hallintomenot ovat komission ehdotuksen mukaan ensi vuonna 5,1 prosenttia koko talousarviosta.
Komissio pyytää budjettivallan käyttäjää myöntämään toisen erän niistä 317 toimesta, jotka ovat välttämättömiä komission työlle.
Komissio on lisäksi ottanut talousarvioonsa mukaan ehdotuksia, jotka ovat laajentumista silmällä pitäen tärkeitä, esimerkiksi lainsäädännön kodifioinnin toimet.
Osallistun Buitenwegin mietintöä koskevaan keskusteluun jo etukäteen.
Taas te korostatte, miten tärkeää on laajentumista silmällä pitäen keskustella jo nyt otsakkeesta 5.
Ensi vuonna ensimmäiset toimet ovat jo välttämättömiä.
On tietysti muistettava sekin, kuinka paljon otsake 5 kasvaa laajentumisen yhteydessä.
Korostan tässä yhteydessä vielä kerran, että otsakkeen 5 marginaali on kaiken kaikkiaan hyvin pieni.
Jos teen yhteenvedon niistä ehdotuksista, joita muut toimielimet, esimerkiksi neuvosto mutta myös parlamentti, ovat jo tehneet, minun on todettava, että ne merkitsisivät todennäköisesti otsakkeen 5 ylärajan ylittämistä.
Se on merkki siitä, että hyvä yhteistyö on tarpeen juuri tällä alueella, jos ylärajasta halutaan pitää kiinni.
Tiivistäen olen sitä mieltä, etteivät myöskään vuoden 2002 talousarviota koskevat neuvottelut muodostu helpoiksi, toisin sanoen, että tarvitsemme hyvää yhteistyötä.
Omasta puolestani voin aivan suoraan sanoa, että iloitsen jo etukäteen vuoden 2002 talousarvioon liittyvästä yhteisestä työskentelystä.
Arvoisa puheenjohtaja, arvoisa komission jäsen, hyvät kollegat, otamme komission alustavan talousarvioesityksen tarkasteltavaksemme ja tutkimme, kuten aina, hyvin tarkkaan, onko parlamentin etukäteen asettamat painopisteet otettu riittävässä määrin huomioon.
Tarkoitan uusia ja perinteisiä painopisteitä.
Esittelijä, kollega Costa Neves, antaa varmasti aivan kohta oman lausuntonsa asiasta.
Meidän on tutkittava, aiotaanko unionin tuloja käyttää talousarviolainsäädäntömme, varainhoitoasetuksen ja sovittujen maksusitoumusten puitteissa tehokkaasti ja määrätietoisesti.
Ja meidän on hyvin tarkkaan katsottava, onko mukaan kirjattu riittävästi uudistuksia, joihin on kehotettu mutta jotka osaksi on vasta aloitettu.
Tietysti mekin haluaisimme, että talousarviomenettelystä tulisi sujuva ja reilu ilman mitään turhanaikaista kissanhännänvetoa.
Tätä neuvoa neuvoston pitäisi varmasti noudattaa tarkemmin kuin edellisinä vuosina.
Kun otetaan huomioon budjettivaliokunnassa tällä viikolla käydyt keskustelut ja äänestykset, haluaisin vielä lisätä seuraavaa: vastustamme kaikkia vaatimuksia, joilla jollakin tavoin aiotaan leikata tai rajoittaa Euroopan parlamentin budjettivaltaa, oli sitten kyse vaikkapa varainhoitoasetuksen muuttamisesta tai mistä tahansa muista merkillisistä keinoista.
Neuvon myös komissiota omaksumaan kaikissa näissä kysymyksissä rakentavan ja ennemminkin parlamentin puolelle kallistuvan kannan.
Se auttaa meitä kaikkia, jotka niin mielellämme kuvailemme itseämme liittolaisiksi Euroopan yhdentymisprosessissa.
Tämä on totta: 100 miljardin euron maksusitoumukset, 97,8 miljardin maksut, maksut, jotka jäävät selvästi alle rajan ja ovat 1,06 prosenttia bruttokansantuotteesta tai toisin ilmaistuna 265 euroa kansalaista kohden, siitä 121 euroa kansalaista kohden maatalouselintarvikkeisiin, politiikkaan ja maaseudulle.
Kuulostaa vakavaraiselta.
Maailmanlaajuisesti tarkasteltuna talousarvio pyrkii vakauteen eikä varmastikaan vaadi liikaa jäsenvaltioilta, veronmaksajilta tai kuluttajilta, toisin kuin monet julkiset tunteenilmaukset tai yksipuoliset näkökannat.
Tämä on kuitenkin samalla 15 jäsenvaltion unionin toiseksi viimeinen talousarvio.
Siitä on nytkin muistutettava yhä uudestaan.
Mainitsen pari kohtaa, jotka ovat meille tärkeitä.
On hyvä, että komissio ottaa esiin maksusuman aikaisempaa tehokkaamman käsittelyn.
Komission jäsen Schreyer mainitsi tässä yhteydessä vielä pari lukua.
Mutta meidän on tietysti lisäksi otettava huomioon, että uusien maksusitoumusten viivytyksetön käsittely taataan, jottei tulevaisuudessa synny uutta sumaa.
Pidämme myönteisenä myös ajatusta, että muodostetaan maatalousalalle tiettyyn tarkoitukseen sidottu varausrahasto.
Oli alun perin parlamentin ajatus luoda ennakoimattomia tilanteita varten varausrahasto, koska markkinoilla on niin paljon epävarmuustekijöitä.
Lisään tähän, että ad hoc -menettely on viime vuosina osoittautunut lisääntyvässä määrin rakentavaksi toimielinten väliseksi menettelyksi.
Konkreettiset luvut saamme käyttöömme syksyllä.
On hyvä, että komissio on jättänyt sisäisessä politiikassa liikkumavaraa.
Siitä huolimatta jäljelle jää tiettyjen erityisotsakkeiden perusteluihin liittyviä kysymyksiä, jotka koskevat esimerkiksi 5,3 prosentin vähennystä kulttuuri- ja audiovisuaalisella alalla, keskiarvon alle jäävää 1,8 prosentin lisäystä sosiaalisten ulottuvuuden ja työllisyyden alalla ja 14,5 prosentin vähennystä työmarkkinoiden ja teknisten innovaatioiden alalla.
Nämä ovat esimerkkejä todellisesta neuvottelutarpeesta.
Ulkopolitiikassa - tämä mainittiin jo aikaisemminkin - herää kysymys, miten demokraattista valvontaa ja yhteisen ulko- ja turvallisuuspolitiikan operatiivisia menoja koskevaa keskustelua jatketaan.
Aasian kohdalla kirjataan 4,5 prosentin, Latinalaisen Amerikan kohdalla 2,2 prosentin ja elintarvikeavun kohdalla 4,5 prosentin vähennys.
Kysymys kuuluu, onko tämä perinteisten painopisteiden ja uusien tehtävien välttämättömän tasapainon oikeaa säilyttämistä vai voidaanko tämä kohdistus mahdollisesti ymmärtää keskittymiseksi Eurooppaan ja naapureihin.
Tämä olisi minusta ulkopolitiikassa liian vähän.
Arvoisa komission jäsen, haluaisin ottaa puheeksi vielä yhden kohdan: hallinnon.
Haluaisin muistuttaa parlamentin sanoneen, että 317 viran toinen erä on sidottu siihen, että varhaiseläkkeeseen suostutaan, jotta talousarvioon saadaan hiukan enemmän neutraaliutta ja toimielinten on pakko myös toteuttaa sitä.
Muistan viime vuoden keväällä tehdyn päätöslauselman, jossa sanoimme selvästi, että toinen erä on sidottu hyvin selvään ja tarkkaan harkintaan, esimerkiksi sellaiseen, että voidaan säilyttää yhteisön säännöstön sisältö toistaiseksi, mutta voidaan myös samaan aikaan valmistella toimia, joilla Euroopan unionin toimintakyky taattaisiin myös laajentumisprosessissa.
Haluaisin muistuttaa tästä päätöslauselmasta vielä kerran.
Näin käy myös selväksi, että meidän kaikkien täytyy jo tänä vuonna ottaa realistisen liittymistä edeltävän ja liittymisstrategian käynnistäminen tiiviin keskustelun kohteeksi ja saattaa se alkuun hallinnossakin, jotta meillä on riittävästi aikaa näiden asioiden tuomiselle mukaan talousarviopolitiikkaan.
Sillä kaikkien keskustelujen jälkeen minulle on jäänyt sellainen vaikutelma, että näiden ongelmien ratkaisu on monimutkaisempi kuin monien maatalous- ja rakenneongelmien ratkaisu.
Lähestymme näitä ja muita talousarviomenettelyyn liittyviä ongelmia tässä mielessä.
Arvoisa komission jäsen, hyvät kollegat aloitan painottamalla, että komissio on noudattanut aikataulua alustavan talousarvion esittelyssä, ja se on myös toimittanut meille tarvitsemamme tiedot.
Kyseessä on jälleen yksi asia, jolla on myötävaikutettu siihen, että ilmapiiri muodostuu hyväksi vuoden 2002 talousarvioesityksestä keskusteltaessa.
Ensimmäinen alustavaa talousarviota koskeva huomio: rekisteröimme ehdotuksen maksuosuuksien nostamisesta 3,4 prosenttia sitoumusten osalta ja 4,8 prosenttia maksumääräysten osalta.
Niiden välinen ero tuntuu riittämättömältä, koska maksuviive on otettava kiinni.
Muistettakoon, että yhtenä Euroopan parlamentin ensisijaisista tavoitteista on nimenomaan myönnettyjen sitoumusten ja todella varmistettujen maksumääräysten välisen eron poistaminen lyhyellä aikavälillä.
Mikäli pelkomme käyvät toteen, maksamatta olevan määrän pienentäminen jää pelkästään näennäiseksi.
Todellisuudessa käy niin, että mikäli eniten viivästyneet maksumääräykset pannaan täytäntöön, uusien sitoumusten maksamista lykätään, mikäli maksumäärärahoja ei nosteta tarpeeksi.
Kyse olisi siinä tapauksessa maksamatta olevalle määrälle annetusta kauneuskäsittelystä, mutta ei ongelman ratkaisemisesta.
Ratkaisuna on aiemman maksamatta olevan määrän selvittäminen erityisesti menoluokissa 3 (sisäpolitiikka) ja 4 (ulkoiset toimet), ei uuden sellaisen luominen.
Tätä silmällä pitäen tarkastelemme huolellisesti seurantakertomusta, joka sopimuksen mukaan esitetään meille kesäkuun lopussa, ja talousarvion täytäntöönpanoasteen parantamiseksi tehdään jatkuvasti kaikki mahdollinen, mikä tarkoittaa, että haluamme vaikuttaa siihen, että Euroopan unioni voisi hoitaa sitoumuksensa tehokkaammin.
Panimme merkille, että vaikka maksuja ehdotettiin nostettavaksi 4,8 prosenttia, ne jäävät 1,06 prosenttiin Euroopan unionin BKT:stä, kun taas rahoitusnäkymät mahdollistaisivat 1,10 prosentin osuuden vuonna 2002.
On myös tärkeä korostaa, että arvioimme huolellisesti, millä tavoin komissiossa on otettu huomioon parlamentissa määritetyt ensisijaiset tavoitteet ja huhtikuussa hyväksytyt pysyvät suuntaviivat.
Maatalouden erityisalalla, menoluokassa 1, seuraamme tarkoin BSE-kriisin sekä suu- ja sorkkataudin vaikutuksia talousarvioon.
Näitä sairauksia koskevat tarkat arvot on hyvä saada tietoon mahdollisimman pian.
Siinä mielessä komission ehdottama miljardin euron varaus tuntuu hyväksyttävältä, kun ajatellaan, miten mahdotonta kriisejä on arvioida.
Todettakoon kuitenkin jälleen, että meistä varaus on aina ei-pakollinen meno, ja haluamme osallistua sen käyttöä koskevaan päätöksentekoon.
Odotamme saavamme tarkat tiedot BSE-taudista sekä suu- ja sorkkataudista aiheutuneista kustannuksista ensimmäisen käsittelyn jälkeen esitettävässä oikaisukirjelmässä, ellemme jo aiemmin.
Tässä yhteydessä muistutan jälleen, että luotamme siihen, että komissio laatii asiakirjan, joka koskee edellisen yhteisen maatalouspolitiikan tarkistuksessa keskipitkällä aikavälillä noudatettavia suuntaviivoja, ja toivomme, että siinä osoitetaan kriisin aikana tehtyjen valintojen yhtäpitävyys ja suunnataan katse tulevaisuuteen.
Suuntaviivoissa esitetään syyskuun 15. päivää tuon asiakirjan esittämispäiväksi.
Oikaisukirjelmä on toinen mahdollinen tilaisuus, jolloin se voitaisiin esittää.
Kalastusalalla on Marokon kalastussopimuksen paljon puhutun epäonnistumisen ja sitä seuranneen laivaston uudelleensuuntamisen tarpeen takia arvioitava huolellisesti, miten sitä rahoitetaan.
Sisäpolitiikassa (menoluokassa 3) liikkumavara on rajallinen, mutta suuntaviivoissa on selkeitä ensisijaisia tavoitteita, joita haluamme noudattaa.
Ulkoisissa toimissa (menoluokassa 4) hankaluutena on yhä Euroopan unionin toiminnan vakaus.
Uudelleensuuntaamiset ovat olleet sääntönä ja suhtaudumme varauksellisesti siihen mahdollisuuteen, että joudumme jälleen kerran havaitsemaan, että määrärahoja pienennetään tärkeissä kohdissa: puhun esimerkiksi Latinalaisesta Amerikasta, ihmisoikeuksista tai aidsin torjumisesta.
Toisaalta Balkanille, josta Euroopan unioni on myös tehnyt selkeitä sitoumuksia, budjetoituja varoja on käsittääkseni pienennetty.
Kaikki viittaa siihen, ettei Maailmanpankin kertomusta, jossa esitetään täsmällisesti jälleenrakennustarpeet, ole vielä otettu huomioon.
Mitä siis tapahtuu?
Ja mitkä ovat loppujen lopuksi turvallisuus- ja puolustuspolitiikan toiminnalliset kustannukset?
Missä määrin hallinnon alaa (menoluokkaa 5) varten ehdotettujen määrärahojen voi sanoa riittävän kattamaan sekä komission uudistuksen, laajentumisen, uusien politiikkojen aloittamisen, neuvoston talousarvion nostamisen 10 prosenttia että muiden toimielinten ehdotukset?
Berliinissä päätetyt varat vaikuttavat mitä ilmeisimmin riittämättömiltä.
Saammepa nähdä!
Painotan, että liittymistä valmistelevissa asioissa (menoluokassa 7) parlamentti on ilmoittanut kannattavansa käyttämättömien määrärahojen palauttamista talousarvioon samalla tavoin kuin menoluokassa 2.
Tuon jälleen julki toiveen, että nyt alkanut keskustelu voidaan viedä läpi rakentavasti.
Samanmielisyys komission ja neuvoston kanssa on toivottavaa ja mahdollista.
Sitä varten on tarkkailtava pilviä horisontissa, viittaan nyt talousarviovaliokunnassa tänään äänestettyyn varainhoitoasetusta koskevaan kantaan.
Korostan, että tämä asia kuuluu suuntaviivoihin.
Niissä todetaan, että parlamentti ei epäröi ilmentämästä kantaansa asiassa talousarviota koskevissa päätöksissään.
Vielä on mahdollista varmistaa, että varainhoitoasetusta tarkistettaessa kantamme otetaan todella huomioon.
Kiitän esittelijää ja komission jäsentä.
Euroopan parlamentin ennakkoarvio (2002)
Esityslistalla on vuorossa Buitenwegin budjettivaliokunnan puolesta laatima mietintö (A5-0166/2001) ennakkoarviosta parlamentin tuloista ja menoista varainhoitovuodeksi 2002 [2001/2062(BUD)].
.
(DE) Arvoisa puhemies, arvoisa komission jäsen, hyvät kollegat, olemme taas tänään puhuneet Slovakian tasavallan presidentin kanssa pidetyssä juhlallisessa kokouksessa historiallisesta mahdollisuudesta Euroopan jaon lopulliseksi voittamiseksi.
Tämä on mahdollisuus, joka pitää nyt toteuttaa, kuten kollega Böge sanoi.
Voimme tehdä tässä istuntosalissa jo kolmen vuoden kuluttua yhteistyötä nykyisten ehdokasvaltioiden kollegojen kanssa samanarvoiselta pohjalta, ainakin teoreettisesti.
Meidän pitääkin nyt toteuttaa kiireellisesti institutionaaliset uudistukset, jotta laajentuminen sujuisi joustavasti.
Saamme piakkoin kolmivuotissuunnitelman hallinnollisesta valmistautumisesta.
Ehkä silloin päättelemme, että on järkevää ottaa ajoissa palvelukseen ehdokasvaltioiden virkamiehiä, jotka voivat osallistua laajentumisen valmistautumiseen.
Ajatellaan vaikkapa ihmisiä, joita tarvitaan kielisäännösten laatimiseen.
Mielestäni ei ole missään tapauksessa järkevää hylätä nyt tällaista mahdollisuutta parlamentin päätöslauselmassa.
Laajentumiseen ei pidä valmistautua vain hallinnollisesti vaan myös sisällöllisesti.
Molemminpuolisten kokemusten vaihdon kannalta on tärkeää, että meidän ja ehdokasvaltioiden kollegojen välisiä yhteyksiä tiivistetään.
Budjettivaliokunta pyytää tähän tarkoitukseen sopivimman muodon sisällyttämistä kolmivuotissuunnitelmaan.
Ajattelen itse, että on esimerkiksi kätevää, jos näille parlamentin jäsenille ja tuleville jäsenvaltioille tarjotaan hyvin rajoitettu määrä tehtäviä, jotta heidän vierailuistaan tulee mahdollisimman tehokkaita ja hyödyllisiä.
Arvoisa puhemies, laajennus nostaa talousarvion liikkumavaraan kohdistuvaa painetta.
Siksi on taloudellisesti tervettä politiikkaa maksaa kiinteistöt nopeammin, jolloin saadaan liikkumavaraa tuleviin talousarvioihin.
Lisäksi aikaistettu maksaminen säästää huomattavasti korkomenoja.
On ikävää, että minulla on epäilyttävä kunnia olla se esittelijä, joka sytyttää suuren pommin parlamenttirakennuksessa täällä Strasbourgissa.
Olette varmaankin kanssani samaa mieltä, että niin kauan kuin parlamentti on tuomittu tähän kiertolaiselämään, ei ole vastuullista maksattaa eurooppalaisilla veronmaksajilla kaiken kukkuraksi 210 miljoonan euron suuruisia korkoja.
Summa pienenee yhä, on siis kyse rahoista, jotka kuluvat neljäpäiväisiin Strasbourgin istuntoihin.
Pääsenkin tästä sopivasti toiseen aiheeseen, jonka yhteydessä toivon, että sisältö voittaa kauniit puheet, kyse on siis ekotarkastuksista.
Arvoisa puhemies, parlamentissa keskusteltiin myös muutama vuosi sitten ekotarkastusten toivottavuudesta.
Sitä varten perustettiin jopa eri toimielinten yhteinen työryhmä.
Koska sitä ei asetettu millään tavalla etusijalle, sen toiminta loppui.
Meidän pitää siis ottaa uudelleen, ja nyt päättäväisemmin, vastuu asiassa ja parlamentin pitää tehdä selkeä poliittinen lupaus osallistumisesta yhteisön ympäristöasioiden hallinta- ja auditointijärjestelmään (EMAS).
Poliittinen kannanottomme syrjintään on myös muutettava parlamentissa politiikaksi.
Tasa-arvoiset mahdollisuudet eivät ole vielä toteutuneet.
En tarkoita tässä vain sitä, että pitää saada enemmän naisia vaikutusvaltaisiin asemiin, vaan muun muassa myös tasa-arvoista kohtelua seksuaaliseen suuntautumiseen, rotuun tai uskontoon katsomatta.
Budjettivaliokunta pyytääkin pääsihteeriltä selvyyttä siitä, mitä toimia tarvitaan, jotta Amsterdamin sopimuksen 13 artiklan sisältämä lupaus toteutuisi.
Arvoisa puhemies, olemme saaneet viime vuosina yhä enemmän tietoa Activity Based Budgetting- ja Activity Based Management -järjestelmien eduista.
Vanhat hallintorakenteet ja budjetointitapa on uudistettava ja tähän sopii myös parlamentin puhemiehistön ja budjettivaliokunnan välinen yhteistyö henkilöstöpolitiikassa, siten kuin se on määritelty talousarviomenettelyssä.
Budjettivaliokunta puuttuu rahoitukseen ja rajoituksiin ja puhemiehistö niiden tulkintaan.
Tätä järjestelmää pitää täydentää täysistunnon suuntaa-antavilla puhemiehistölle tarkoitetuilla julkilausumilla ja pääsihteerin hallinnon tarkalla valvonnalla.
Jos tulevaisuudessa syntyy ongelmia puhemiehistön tai hallinto-osaston kanssa, niiden pitää johtaa muutoksiin sillä tasolla eikä siihen, että 626 poliittisen edustajan täysistunto ottaa itselleen hallintotehtävät.
Uuteen työskentelytapaan pitää liittyä kulttuurin muutos, jotta hallinto-osastosta tulee demokraattinen, valvottu ja toimintakykyinen.
Voin rauhoittaa niitä parlamentin jäseniä, jotka ovat olleet huolissaan otsakkeen 5 liikkumavarasta, että tänään iltapäivällä suoritettu äänestys ensi vuoden istuntokalenterista oli joka tapauksessa taloudellisesti hyvin suotuisa.
Arvioissa lähdettiin nelipäiväisistä Strasbourgin istunnoista, eikä nyt tehty päätös aiheuta minkäänlaisia muutoksia kuluihin.
Arvoisa puheenjohtaja, arvoisa komission jäsen, hyvät kollegat, kiitän esittelijää lämpimästi hänen innokkaasta työstään, jonka hän on suorittanut parlamentin jäsenten hyväksi ennen parlamentin talousarvion laatimista.
Haluaisin kuitenkin käyttää tilaisuutta hyväkseni ottaakseni esille joitakin kohtia ja tarkastellakseni niitä hiukan tarkemmin.
Laajentuminen: meidän täytyy tietysti valmistautua laajentumiseen.
Mutta ne, jotka luulevat, että laajentumisen valmistelu merkitsee vain pakkoa perustaa uusia toimia, eivät ole tunnistaneet todellista ongelmaa.
On arvioitava uudelleen kaikki, mitä olemme 20:n viime vuoden aikana arvostaneet ja oppineet rakastamaan Euroopan parlamentin työskentelytavassa.
Meillä on edessämme suuri haaste, jos haluamme hallita tämän kaiken.
Ei ole kyse siitäkään, että perustettaisiin jo nyt uusia toimia ja täytettäisiin ne ehdokasvaltioista tulevilla virkamiehillä.
Miksei paikan päällä ole muita mahdollisuuksia?
Komissiollakin on esimerkiksi aikomuksena työskennellä ehdokasvaltioissa käännösten parissa satelliittien avulla.
Meidän on perustettava tiedotustoimistoja, koska meillä on ongelma, joka koskee Euroopan unioniin liittymisen nauttimaa kannatusta.
Tämä on meidän tehtävämme kansanedustajina.
Ei ole kyse vain siitä, että täällä Strasbourgissa, Brysselissä tai Luxemburgisssa johdatetaan taas muutama ihminen Euroopan lihapatojen ääreen, vaan kyse on siitä, että johdatetaan ihmiset Euroopan unioniin.
Se onnistuu parhaiten paikan päällä.
Siksi pyydän harkitsemaan tarkkaan, mitä tosiaan on tehtävä ja mikä voidaan kustannustenkin säästämiseksi parhaiten toteuttaa ehdokasvaltioissa järjestettävän toiminnan avulla.
Komissio on tässä asiassa oikealla tiellä.
Kiinteistöpolitiikka: yhdyn esittelijään, jonka mukaan edullisin ratkaisu on nykyisten ehtojen vallitessa varmastikin - varsinkin täällä Strasbourgissa - maksaa pois vielä avoinna olevat maksut mahdollisimman pian.
Mutta se on vasta toiseksi edullisin ratkaisu.
Siitäkin meidän on oltava selvillä.
Edullisin ratkaisu olisi rakentaa itse.
Silloin meillä on myös valta päättää, minkälaisia tiloja ja välineitä haluamme, eikä käy niin, että joudumme lopuksi toteamaan, että joku on tarkoittanut pelkkää hyvää ja meidän on vain jotenkin otettava lopputulos vastaan.
Sen olen kokenut Brysselissä, ja sen olemme kokeneet täälläkin.
Siinä suhteessa voisimme jo viisastua vähän.
Tämä olisi halvin ratkaisu.
Se mitä me teemme, on vain toiseksi halvin.
Senkin halusin sanoa ihan suoraan.
Henkilöstöpolitiikka: olen jo yllättynyt hallinnosta, joka toisaalta vaatii lukuisia uusia virkoja, mutta toisaalta samaan aikaan tekee myönnytyksiä niin sanotuissa toimien täyttämättä jättämiskiintiöissä, joita korotetaan jatkuvasti.
Näin säästetään enemmän virkoja kuin vaaditaan uusia.
Meidän on vielä kovasti pohdittava, miten nämä asiat sopivat yhteen.
Meillä on toisin sanoen hyvin paljon liikkumavaraa virkojen vaihtamiseen Euroopan parlamentin sisällä, eikä meidän tarvitse aina heti perustaa uusia toimia.
Voin kertoa PPE-ryhmän puolesta, että otamme tähän aiheeseen hyvin tarkkaan kantaa syksyllä, kun työskentelemme konkreettisten lukujen pohjalta.
Minua ilahduttaa, että esittelijä ottaa esiin meidän liikkumismahdollisuutemmekin.
Toivottavasti meidän ei tarvitse Brysselissä ajaa polkupyörällä.
Minusta se on kuitenkin hiukan liian vaarallista.
Minusta aloite, jonka Strasbourgin kaupunki teki pormestarinkansliassa tapahtuneen vaihdoksen jälkeen, on todellista edistystä: mehän saamme nyt liikkua jopa raitiovaunulla.
Ehkäpä saamme vielä joskus Brysselissäkin käyttää metroa.
Silloin olisimme tosiaankin päässeet askeleen eteenpäin.
Mutta kuten sanottu, polkupyöriä pidän kaiken kaikkiaan liian vaarallisina.
Toivottavasti pääsemme tässä asiassa järkeviin ratkaisuihin.
PPE-ryhmä tutkii syksyllä - kun meillä on lukuja käytettävissämme - budjettikohdat ankarasti ja tarkasti kohta kohdalta.
Sanonkin aivan suoraan: kun äänestämme huomenna mietinnön puolesta, se ei ole mikään avoin valtakirja käsittelyyn, joka meillä on edessämme sitten syys- tai lokakuussa.
Arvoisa puhemies, minäkin haluan onnitella esittelijää erinomaisesta mietinnöstä; olen pitkälti samaa mieltä hänen kanssaan, varsinkin uudistuksista.
Ehkä tiedättekin taannoisen eurooppalaisen mielipidekyselyn tulokset, jotka osoittivat, että Euroopan parlamentti on yksi kaikkein tunnetuimmista EU:n toimielimistä.
Meidän erityisenä tehtävänämme onkin varmistaa, että Euroopan kansalaisten luottamus EU:hun kokonaisuutena vahvistuu.
Siksi meidän on oltava esimerkkinä ja näytettävä tietä parantamalla tehokkuuttamme, avoimuuttamme ja tulosvastuutamme, kuten esittelijän mietinnöstä käy ilmi.
Käynnistämämme uudistukset tuntuvat kuitenkin edistyvän joskus varsin hitaasti.
Meidän on pantava asioihin vauhtia ensi vuonna ja yritettävä osallistua uudistuksiin sekä nykyaikaistettava työmenetelmiämme ja päätöksentekoprosessejamme.
Kaikki ovat yhtä mieltä asian tärkeydestä unionin laajentumisen tuomien haasteiden vuoksi.
On kuitenkin vaarana, että EU joutuu sivuun nykyiseltä kurssiltaan, jolleivät kansalaiset ala nähdä konkreettisia ja nopeita uudistuksia merkittävässä mittakaavassa.
Me kaikki tiedämme, että laajentumisella on kauaskantoisia vaikutuksia parlamentin palveluihin kaikilla aloilla.
Laajentumisesta koituva lisätalousarvio voi olla hyvinkin 145 miljoonan euron luokkaa vuodessa erään raportin mukaan.
Saatamme tarvita noin 459 uutta toimistoa pelkästään Brysselissä.
Tämä edellyttää melkoista suunnittelua, ja kaikki vaikutukset on otettava tarkasti huomioon.
Niinpä parlamentin kolmivuotinen suunnitelma on tärkeä laajentumisen onnistumisen kannalta.
Suunnitelmaa on tarkasteltava huolellisesti eikä sitä saa kiirehtiä.
Vastustan jyrkästi PPE-DE-ryhmän esittämiä korjauksia, joissa mietinnölle asetettaisiin määräaika ennen kesää, sillä ilman tarkkaan harkittua laajentumissuunnitelmaa laajentuminen voi epäonnistua täysin.
PPE-DE-ryhmä on esittänyt muitakin tarkistuksia, jotka ovat aivan yhtä järjettömiä eivätkä vahvista toteutuessaan Euroopan parlamentin asemaa.
Mielestäni on erityisen kummallista, että kinastelemme yhtäältä jatkuvasti uusista pienistä hallintoviroista, mutta toisaalta olemme käytännössä valmiita lisäämään mukisematta poliittisten puolueiden virkoja ilman mitään todellisia perusteluja, kun se sopii meille.
Missä ovat budjettikurin ja tehokkuuden periaatteet, joista PPE-DE-ryhmä puhuu niin usein?
Näiden kysymysten uudelleentarkastelu on tarpeen, muttei tässä vaiheessa.
Haluan korostaa, että kolmivuotista suunnitelmaa on harkittava, koska edessä on monia haasteita, mutta meidän pitäisi - ja on pakko - olla entistä dynaamisempia kaikilla aloilla, varsinkin kielten ja kiinteistöjen osalta, koska suurimmat menot liittyvät juuri niihin.
Toivon mukaan suunnitelmassa uskalletaan arvioida radikaalisti uudelleen käännös- ja tulkkauspalveluja, sillä parin kolmen vuoden päästä yhteisössä voi olla käytössä kuusi uutta virallista kieltä.
Seuraavassa on ajattelemisen aihetta: komissio on hyvin erilainen toimielin kuin parlamentti, mutta se pystyy toimimaan kahdella kielellä.
Haluan korostaa, että uskon vahvasti kielelliseen monimuotoisuuteen, mutta emme voi ottaa käyttöön kuutta lisäkieltä ja yrittää samalla olla tehokas järjestö.
Kiinteistöpolitiikan osalta on tutkittava huolellisesti kaikki tarjolla olevat vaihtoehdot.
Tiedän tästä rakennuksesta tehdystä ostotarjouksesta, ja vaikka se onkin tällä hetkellä taloudellisesti järkevää lähitulevaisuuden säästöjen kannalta, en ole vakuuttunut rakennuksen soveliaisuudesta käyttöömme pitkällä aikavälillä: se täyttää tuskin nykyvaatimuksemme.
Mikä siis on tilanne kuuden vuoden päästä?
Arvoisa puhemies, yritän pysyä aikataulussa.
Buitenweg on laatinut hyvän mietinnön pohjaksi parlamentin ensi vuoden talousarviolle.
Siitä parhaat kiitokset.
Euroopan parlamentin talousarvion keskeisiä haasteita ovat hallinnon parantaminen ja tehokkuuden lisääminen.
Tätä edellyttää erityisesti EU:n tuleva laajeneminen.
Meidän on ensi vuonna varauduttava siihen, että vuonna 2004 parlamentin koko kasvaa yli sadalla jäsenellä, jotka tuovat mukanaan kymmenkunta uutta kieltä.
Tämä asettaa aivan erityisiä vaatimuksia käännös- ja tulkkauspalvelujen organisoinnille ja tehostamiselle.
Myös yleiselle hallinnolle asetetaan aivan uusia vaatimuksia, minkä vuoksi toimintoperusteiden budjetoinnin ja tulosvastuuseen johtamisen ulottaminen myös parlamentin hallintoon on aivan välttämätöntä.
Toinen ongelma on kiinteistöpolitiikka.
Parlamentin toimintaa olisi pyrittävä järkeistämään siten, että kiinteistömenoja voidaan vähentää.
Kiinteistöjen lunastaminen omaksi on paikallaan silloin, kun sillä voidaan säästää varoja.
Toisaalta on vaadittava, että sijaintipaikkojen jäsenvaltiot tekevät kaikkensa, jotta kiinteistötoimiin liittyvät selvittelyt voidaan saattaa pikaisesti päätökseen.
Isäntämaalle ei ole kunniaksi, jos sen alueella toimivalla Euroopan parlamentilla on käsittämättömiä vaikeuksia toteuttaa järkevää kiinteistöpolitiikkaa.
Keskustelu on päättynyt.
Äänestys toimitetaan huomenna klo 12.00.
(Kokous päätettiin kello 23.00)
Slovakian tasavallan presidentin Rudolf Schusterin puhe
Hyvät kollegat, minulla on erityinen kunnia toivottaa istuntosaliin tervetulleeksi Slovakian tasavallan presidentti Rudolf Schuster.
Arvoisa presidentti, maanne ja Euroopan parlamentin väliset suhteet ovat kehittyneet asteittain ja menestyksellisesti aina Slovakian tasavallan perustamisesta 1. tammikuuta 1993 alkaen ja etenkin sen jälkeen, kun Slovakia jätti Euroopan unionin jäsenhakemuksensa vuonna 1995, mikä on mahdollistanut keskinäisen tuntemuksen sekä luottamuksellisten suhteiden luomisen.
Vuonna 1998 tapahtunut hallituksenvaihdos ja valintanne tasavallan presidentiksi Slovakiassa toukokuussa 1999 järjestetyissä ensimmäisissä suorissa presidentinvaaleissa, ovat tapahtumia, joilla on ollut hyvin myönteinen vaikutus suhteidemme tiivistymiseen ja tehokkuuteen.
Slovakian hallitus on pääministerinsä Dzurindan johdolla luotsannut päättäväisesti maata kohti Euroopan unionin jäsenyyttä siitä asti, kun teille annettiin Bratislavassa tehtäväksi mm.
Kosicen kaupunginjohtajan toimi vuosina 1994-1998 palveltuanne maata sitä ennen eri tehtävissä.
Arvoisa presidentti, demokratia on juurtunut Slovakiaan ja vahvistunut presidenttikautenne aikana.
Helsingin Eurooppa-neuvostossa päätettiin joulukuussa 1999 aloittaa liittymisneuvottelut, jotka käynnistettiin jo maaliskuussa 2000.
Maanne ja Euroopan unionin välisten neuvottelujen aloittaminen ja eteneminen osoittavat, että Slovakia on hallinnut hyvin "kiinniottamisen periaatetta", mihin olen erityisen tyytyväinen, sillä periaate otettiin käyttöön Helsingin Eurooppa-neuvostossa juuri Euroopan parlamentin pyynnöstä.
Arvoisa presidentti, kuten juuri hetki sitten totesitte, Slovakia on päättänyt olla liittymisprosessin etulinjassa.
Haluan maanne olevan tietoinen siitä, että se voi luottaa Euroopan parlamenttiin.
Se voi luottaa parlamentin täysin rakentavaan asenteeseen, jotta jäsenyys voisi toteutua mahdollisimman pian.
Arvoisa presidentti, kehotan teitä nyt kääntymään parlamentin puoleen.
(Suosionosoituksia)
Arvoisa puhemies, hyvät naiset ja herrat, vain jokin aika sitten osoitin kunnioitusta Louise Weissin muistolle: hän oli poikkeuksellinen nainen, Euroopan yhdentymisen ajatuksen alullepanija, journalisti ja poliitikko, joka piti avauspuheenvuoron Euroopan parlamentin ensimmäisessä istunnossa vuonna 1979 - kymmenen vuotta ennen rautaesiripun kaatumista.
Louise Weiss tunsi erittäin läheisesti yhden maamme historian merkkihenkilöistä, Euroopan tason slovakialaisen poliitikon - Milan Rastislav tefánikin - joka oli poliitikko, diplomaatti ja astronomi, jolle Ranska oli toinen kotimaa.
Louise Weiss sanoi puheenvuorossaan Euroopan parlamentille, että kyseessä oli hänen elämänsä onnellisin päivä.
Tänään minulla on poikkeuksellisen suuri kunnia puhua teille Euroopan parlamentin täysistunnossa, jossa ovat edustettuna Euroopan unionin jäsenvaltioiden tärkeimmät poliittiset puolueet, ja haluan kiittää teitä tästä tilaisuudesta.
Tämä on ensimmäinen kerta, kun slovakin kieltä puhutaan Euroopan parlamentin täysistunnossa.
Olen syvästi vakuuttunut, että lähitulevaisuudessa siitä tulee yksi Euroopan unionin virallisista kielistä.
Samoin kuin maani on maantieteellisesti erottamaton osa Euroopan mannerta, myös maani historia, kulttuuri ja perinteet ovat erottamaton osa Euroopan historiaa.
Maani sulkeminen rautaesiripun taakse oli vain vallanpitäjien keinotekoinen siirto poliittisen historian shakkilaudalla.
Siksi onkin luonnollista, että Slovakian tulevaisuus liittyy Euroopan tulevaisuuteen.
Eurooppa, joka on yhdistynyt, rauhallinen ja viihtyisä.
Yhteinen Eurooppamme.
Teette työtä Euroopan hyväksi todella merkittävänä aikana.
Vaalikautenne aikana tehdään historiallisia päätöksiä unionin laajentumisesta, minkä uskon vakaasti olevan yksi nykyhistorian tärkeimmistä vakauden ja vaurauden edistäjistä mantereellamme.
Olette ansainneet kiitollisuutemme ja kunnioituksemme tämän prosessin edistäjinä.
Slovakian kansalaiset muistavat sen aina.
Slovakian tasavallan liittyminen Euroopan unioniin on yksi ulkopolitiikkamme tärkeimpiä tavoitteita.
Tarkastelen liittymistä kuitenkin myös laajemmasta, yhteiskuntamme ja Euroopan kehityksen näkökulmasta.
Slovakian siirtyminen kohti Euroopan unionia merkitsee maamme palaamista sen kulttuurin ja sivistyksen pariin, johon se kuuluu niin historiansa kuin arvojärjestelmänsä puolesta.
Näistä yleisistä lähtökohdista Slovakian tasavalta määritteli ulkopolitiikkansa painopisteet aivan alussa, kun maamme lähti hakemaan Euroopan unionin ja NATOn täysjäsenyyttä.
Vuonna 2000 Slovakia pääsi OECD:n jäseneksi, ja maamme on yksi varteenotettavimmista NATO-jäsenehdokkaista puolustusliiton laajentuessa seuraavan kerran.
Olemme tyytyväisenä panneet merkille, että noin 70 prosenttia yli viidestä miljoonasta kansalaisestamme kannattaa liittymistä Euroopan unioniin.
Vielä tärkeämpää on se, että heidän joukossaan on vahvimpien oppositiopuolueiden kannattajia, koska tällä hetkellä oppositiossa olevat poliittiset puolueetkin rakensivat poliittiset ohjelmansa Slovakian tasavallan liittymistavoitteen varaan.
Slovakian turvallisuuspolitiikan - jonka lopullisena tavoitteena on jäsenyys Pohjois-Atlantin puolustusliitossa aktiivisen osallistumisen kautta Euroopan turvallisuus- ja puolustuspolitiikkaan - oikea suunta vahvistui Slovakian lainsäädäntöelimen hyväksyttyä turvallisuusstrategian asiakirjan.
Asiakirja hyväksyttiin parlamentissa ehdottomalla enemmistöllä, mikä osoittaa, että sekä hallitseva koalitio että oppositio noudattavat samoja strategisia periaatteita Slovakian tasavallan tulevien suuntaviivojen osalta.
Nuoren demokraattisen valtion presidenttinä minun ei tule kuitenkaan antautua itsetyytyväisyyden valtaan tämän harvinaisen poliittisen yksimielisyyden vuoksi.
Presidentin viran vastaanottamisesta alkaen olen pyrkinyt tähdentämään poliittisten johtajien lisäksi kaikille Slovakian tulevaisuudesta kiinnostuneille, että maamme tulevaisuuden suunta ei saa riippua hetkellisestä onnen huumasta eikä vallanpitäjien vaihtuvista poliittisista mieltymyksistä.
Sen vuoksi olen asiantuntijaryhmän avustamana laatimassa keskipitkän ja pitkän aikavälin suunnitelmaa, joka Slovakian tasavallan kansallisneuvoston olisi tarkoitus hyväksyä perustuslain perussäännöksi mahdollisimman laajan poliittisen tuen turvin.
Tämän asiakirjan - voinen kutsua sitä valtio-opiksi - tarkoituksena on määrittää selkeästi, lainsäädännön korkeimmalla tasolla Slovakian tulevaisuuden suunta eurooppalaisissa ja transatlanttisissa rakenteissa.
Sen tarkoituksena on hälventää epäilykset, joita kohtaan usein ulkomaanmatkoillani keskusteluissa Slovakian ystävien ja tarkkailijoiden: "Mitä muutoksia on taas odotettavissa Slovakian ulkopoliittisissa suuntauksissa seuraavien vaalien jälkeen?"
Kuten totesin, olemme tyytyväisiä kansalaisten Slovakian yhdistymispyrkimyksille osoittamaan kannatukseen.
Emme kuitenkaan ole voineet olla huomaamatta EU:n jäsenvaltioiden kansalaisten huolia tai epäilyksiä unionin laajentumisen mahdollisista ei-toivotuista seurauksista.
Voin ymmärtää heidän huolestuneisuutensa - se on luonnollista ja inhimillistä.
Samaan aikaan minusta tuntuu, että nämä huolet ovat usein keinotekoisesti syntyneitä.
Emme halua vahingoittaa yhdistymiskehityksessä viime vuosikymmeninä saavutettua edistystä.
Meidän on keskityttävä yhdessä kahteen aiheeseen.
Meidän - ehdokasvaltioiden - on valmistauduttava perusteellisesti jäsenyyteen ja hälvennettävä yhdessä EU:n jäsenvaltioiden kanssa unionin laajentumista koskevia epäilyksiä.
Meidän on myös tehtävä yhteistyötä eurooppalaisen yhteisvastuullisuuden ja yhteishengen puolesta.
Eurooppa ei ole olemassa vain kartalla.
Olen vakuuttunut, että Euroopan pysyvän uudistuksen perusta on jatkuvassa ja rehellisessä vuoropuhelussa yhdistyvän Euroopan kansalaisten kanssa.
Kukin uusi unioniin liittyvä valtio rikastuttaa yhteisöä omalla henkisellä, kulttuurisella ja historiallisella perinnöllään.
Haluamme tukea osaltamme yhtenäismarkkinoiden laajentumista, mutta samalla haluamme tukea taloutta ja myötävaikuttaa koko Euroopan vakauteen ja turvallisuuteen.
Muistatte varmasti, että Slovakian tasavaltaa ei kutsuttu liittymisneuvotteluihin vuonna 1997 Luxemburgissa, koska se ei täyttänyt Kööpenhaminan poliittisia kriteerejä.
Tilanne ei ollut hyvä Slovakialle.
Euroopan parlamentti reagoi ensimmäisenä Slovakian tasavallan uuteen tilanteeseen vuoden 1998 lokakuun päätöslauselmassaan, jossa otettiin huomioon muutokset maamme hallituksen tyylissä ja vaalien jälkeinen uusi suunta.
Haluan käyttää tilaisuutta ja todeta, miten suuresti arvostan Euroopan parlamentin ja Slovakian tasavallan suhteita, jotka ovat syventyneet entisestään, etenkin kahden viime vuoden aikana.
Euroopan parlamentin ja Slovakian tasavallan kansallisneuvoston väliset suhteet ovat myös tiivistyneet suuresti arvostamani parlamentaarisen sekakomitean toimien ansiosta.
Parlamentaarinen demokratia on myös vahvistunut suuresti Euroopan parlamentin puhemiehen ja ehdokasvaltioiden parlamenttien puhemiesten yhteistapaamisten ansiosta.
Seuraava tapaaminen järjestetään muutaman päivän kuluttua Bratislavassa.
Slovakia kutsuttiin Euroopan unionin jäsenyysneuvotteluihin vuonna 1999 Helsingissä.
Tänään - 17 kuukauden neuvottelujen jälkeen - voimme havaita tapahtuneen suurta edistystä.
Olen vakuuttunut, että Ruotsin puheenjohtajakauden loppuun mennessä olemme saaneet käsiteltyä yli puolet jäsenyysneuvottelujen aiheista.
Tällä vauhdilla maallamme on mahdollisuus ottaa kiinni valtiot, jotka aloittivat jäsenyysneuvottelut meitä aikaisemmin, ja saada jäsenyysneuvottelut valmiiksi vuoden 2002 loppuun mennessä.
Toivomme avoimesti, että myös Slovakian tasavallan kansalaiset pääsevät äänestämään Euroopan parlamentin vaaleissa vuonna 2004.
Yhdentymisen tie on täynnä poikkeuksellisen vilkkaita poliittisia keskusteluja ja joskus kiistojakin.
Olemme tyytyväisiä, että pääsimme eroon poliittisen eliitin yksipuolisesta monologista, joka vallitsi maassamme aiemmin.
Yhdentymisen tie ei ole tasainen, mutta jäsenyyden mahdollisuus Euroopan unionissa antaa meille lisäinnostusta uudistusten toteuttamiseen.
Voin vakuuttaa, että meiltä ei puutu tätä innostusta.
Vuosi 2000 oli "talouden" vuosi.
Jatkoimme uudistuksia, jotka Slovakian hallitus pani alulle valtakautensa alussa 1998 tavoitteenaan palauttaa makrotalouden vakaus.
Rakenteelliset muutokset paransivat yrityssektorin tehokkuutta.
Jos haluan kuitenkin tarkastella maani taloutta realistisesti, sitä on katsottava tavallisten ihmisten ja heidän taloudellisten mahdollisuuksiensa näkökulmasta.
Tällöin huomaan - kuten henkilökohtaiset tapaamiseni maani kansalaisten kanssa vahvistavat - että taloudellisilla uudistuksilla voi olla kivuliaita seurauksia yhteiskunnallisesti heikoimmassa asemassa olevalle väestölle.
Olen vakuuttunut, että nykyinen - ja kaikkein vaikein - uudistusvaihe tuottaa pian myönteisiä tuloksia.
Tässä mielessä minusta tuntuu, että Slovakian hallitus saattoi menettää aikaa ensimmäisenä hallitusvuotenaan, jolloin se keskittyi liiaksi osoittelemaan edellisen hallituksen virheitä ja puhumaan tarpeesta poistaa virheiden seuraukset sen sijaan, että olisi ryhtynyt heti rakentavasti korjaamaan ongelmia, etenkin maan taloudessa.
On liian myöhäistä pohtia, saisivatko kansalaiset nyt nauttia kaikkien järkevien taloudellisten päätösten hedelmistä, jos hallitus olisi toiminut alun perin joustavammin.
Tämä on yksi syy, miksi olen uudistusten kannalla kaikissa taloudellisia ja lainsäädännön uudistuksia koskevissa poliitikkojen tai asiantuntijoiden keskusteluissa, vaikka tarkastelenkin uudistuksia aina kansalaisten enemmistön etujen valossa.
Tämä vuosi 2001 on "lainsäädännön" vuosi.
Helmikuussa Slovakian parlamentti hyväksyi kauan odotetun perustuslain muutoksen, mikä tekee perustuslaistamme yhdenmukaisen EU:n jäsenvaltioiden perustuslakien kanssa.
Perustuslain muutoksella luotiin lainsäädännölliset edellytykset Slovakian liittymiselle Euroopan unioniin.
Muutetussa perustuslaissa todetaan selvästi, että Slovakian tasavalta voi siirtää osan toimivallastaan Euroopan unionille kansainvälisellä sopimuksella.
Muutoksen ansiosta myös Euroopan unionin sitova lainsäädäntö asettuu Slovakian tasavallan lakien yläpuolella.
Lisäksi muutetussa perustuslaissa määrätään menettelystä sitovan lainsäädännön siirtämiseksi osaksi kansallista lainsäädäntöä lakien ja hallituksen määräysten muodossa.
Lisäksi on tarpeen uudistaa julkishallintoa, saattaa valmiiksi rakenneuudistus, vahvistaa pankkialaa ja luoda nykyaikainen valtionhallinto.
Slovakian tasavallan kansallinen oikeusjärjestelmä perustuu demokratian ja laillisuuden periaatteisiin.
Perustuslakinsa ja vahvistamiensa kansainvälisten ihmisoikeussopimusten kautta valtio takaa erotuksetta kaikille kansalaisilleen oikeudet ja vapaudet.
Työttömyys ja taloudellisesti vaikea tilanne osassa Slovakiaa ovat kuitenkin aiheuttaneet vakavia ongelmia kansallisen romanivähemmistön parissa.
Mielestäni tehokkaiden ratkaisujen löytäminen tässä kysymyksessä on yksi koko yhteiskuntamme tärkeimmistä tehtävistä.
Hallitus suhtautuu ongelmaan vakavasti, mikä käy ilmi hallituksen julkaisemasta strategiasta kansallisen romanivähemmistön kysymyksessä ja strategian toteuttamiseksi kaavailluista toimista.
Olen sitä mieltä, että kyseessä ei ole vain Slovakian ongelma, vaan se koskettaa Eurooppaa laajemminkin.
Ratkaisun löytyminen on erittäin monimutkaista ja vaatii yhteistyötä.
Komission jäsenen Günther Verheugenin vierailu Slovakian romanialueilla on hyvä esimerkki sitoutumisesta yhteisen ratkaisun löytämiseksi romaniasiassa, joka on yksi tärkeimmistä kysymyksistä, joka vaatii huomiota tulevaisuudessa.
Toimin monta vuotta Kosicen kaupungin pormestarina alueella, jolla on tavallista enemmän romaniväestöä, ja opin seuraavan perussäännön - romanien tehokas auttaminen edellyttää romanien osallistumista omien ongelmiensa ratkaisuun, muutoin auttamisyritykset menevät hukkaan.
Alulle panemani hanke epäsuhtaisuuksien poistamiseksi kansallisen romaniväestön kohdalla pyrkii saamaan yksittäisten romaniryhmien edustajat osallistumaan hankkeen toteuttamiseen.
Ensimmäisten kokemusten perusteella romanien lakien tuntemuksen ja demokraattisen ajattelun tasosta - jopa koulutettujen romanien kohdalla - näkyy valtion vuosikymmeniä jatkunut romaneja holhoava asenne, minkä takia romanien on vaikea käyttää oikeuksiaan.
Siksi uskon, että seuraavat sukupolvetkin joutuvat vielä selvittämään kysymystä.
Olen kertonut aloitteestani myös muiden Visegrad-maiden presidenteille; sovimme yhteisestä menettelystä Tsekin tasavallan presidentin kanssa.
Kannatan täysin yksilöllistä lähestymistapaa ja valtioiden arvioimista niiden ansioiden perusteella.
Sen vuoksi ponnistelemmekin maamme sisällä tavoitteenamme, että Slovakian tasavalta on yksi ensimmäisistä Euroopan unioniin liittyvistä valtioista.
Emme salaa sitä, että pyrimme tavoitteeseemme yhdessä naapuriemme ja Visegrad-yhteistyökumppaniemme Tsekin tasavallan, Unkarin ja Puolan kanssa.
Tähän yhteistyöhön, joka vahvistaa hyviä naapuruussuhteita, suhtaudutaan myönteisesti sekä kotimaassa että ulkomailla.
Se parantaa Euroopan alueellista ilmapiiriä ja on lisäksi tärkeä osa yhdentymistä.
Tässä yhteydessä, minun aloitteestani ja yhteistyössä Puolan presidentin kanssa, on käynnistetty useita rajat ylittäviä yhteistyöhankkeita puhemiehen kanslian suojeluksessa.
Hankkeiden myönteisten tulosten ansiosta aion käynnistää vastaavia hankkeita muillakin rajaseuduilla Unkarin ja Tsekin tasavallan kanssa.
Annan suuren historiallisen merkityksen Visegrad-ryhmän perustamiselle ja toiminnalle, jonka tarkoituksena on kannustaa molempia osapuolia hyödyttävää yhteistyötä ja yhteenkuuluvuutta Keski-Euroopassa perustana alueen tulevalle liittymiselle EU:n taloudellisiin, poliittisiin ja turvallisuutta koskeviin rakenteisiin.
V-4-maiden yhteiset tavoitteet myötävaikuttavat koko Euroopan kehitykseen ja laajentavat vakauden aluetta koko mantereella.
Visegrad-maiden mahdollisella liittymisellä Euroopan unioniin yhtenä ryhmänä on loogisia vaikutuksia määriteltäessä Schengenin tyyppistä rajaa, jonka pituus riippuu laajentuneen Euroopan unionin kartasta.
Nizzan huippukokouksen jälkeen on alettu keskustella Euroopan unionin tulevaisuudesta.
Henkilökohtaisesti puhuisin mieluiten lähitulevaisuudesta ja kaukaisemmasta tulevaisuudesta erikseen.
Ei ole helppoa sekoittaa kaikkea yhteen eikä yrittää ratkaista kaikkia Euroopan unionia koskevia ongelmia vuoteen 2004 mennessä.
Olen sitä mieltä, että ehdokasvaltioille pitäisi antaa mahdollisuus osallistua tehokkaasti näkemysten vaihtoon valmisteltaessa vuoden 2004 hallitustenvälistä konferenssia.
Henkilökohtaisesti en voisi ymmärtää vaihtoehtoa, että perheen mahdolliset tulevat jäsenet jätetään suljettujen ovien taakse keskusteltaessa tärkeistä asioista, jotka koskevat kaikkia, vanhoja jäseniä, uusia jäseniä ja mahdollisia tulokkaita, varsinkin jos uusien tulokkaiden odotetaan liittyvän perheeseen kyseisellä aikavälillä.
Me kaikki, niin jäsenvaltiot kuin ehdokasvaltiotkin, haluamme entistä vahvemman Euroopan.
Voimme olla samaa mieltä monien kanssa, mutta emme kaikkien.
Siksi ei ole sopivaa viivyttää laajentumisprosessia laajentumista koskevien, mielestäni epäoikeutettujen huolien perusteella: Euroopan unioni uhkaa "laimentua" tai poliittisen yhdentymisen mahdollisuus vaarantuu.
Olen vakuuttunut, että Slovakian tasavalta ja muut ehdokasvaltiot ovat aivan yhtä valmistautuneita entistä syvempään yhdentymiseen kuin jotkin nykyisistä jäsenvaltioista.
Tavoitteenamme on kehittää Euroopan unionia poliittisena yhteisönä.
Olen yhtä mieltä Euroopan parlamentin puhemiehen Nicole Fontainen kanssa, kun hän sanoi, ettemme voi jatkaa Euroopan unionin rakentamista suljetuissa ympyröissä.
Jossain kehitysvaiheessa esiin voi nousta useita ongelmia, jotka vaativat ratkaisemista, mutta aina ei ole mahdollista ratkaista kaikkia ongelmia.
Prosessin on kuitenkin jatkuttava ja järjestelmän on pysyttävä avoimena.
Tärkeä osa Euroopan yhdentymisprosessia on eurooppalaisen identiteetin luominen.
Kansallisella identiteetillä on tärkeä merkitys yksilöiden elämässä, koska sen kautta ihmiset mieltävät itsensä ja kokevat kuuluvansa johonkin ryhmään.
Slovakian tasavallan presidenttinä ja kansalaisena minua ei huolestuta suvereeniuden menetys Euroopan unioniin liittymisen jälkeen, koska yhdentyvässä Euroopassa valtio on suvereeni, kun se osallistuu päätöksentekoon, joka koskee Euroopan unionin kehitystä ja suuntaa.
Slovakian tasavallan liittyminen Euroopan unioniin on maamme suvereeniuden todellinen täyttymys.
Slovakian tulevaisuus on Euroopan unionissa, joka muodostaa vapauteen, turvallisuuteen ja oikeuteen perustuvan alueen.
Puhun teille kuin eurooppalainen eurooppalaisille, ainutlaatuisen haasteen ja suuren vastuun edessä.
Tehkäämme yhteisten henkisten arvojen ja historiallisten kokemusten ihanteesta yhdentyneen ja vauraan Euroopan todellisuutta, joka viehättää kaikkien jäsenvaltioidensa kansalaisia ja toimii esimerkkinä muille alueille ja mantereille.
Slovakian tasavalta on valmis kantamaan osansa tästä yhteisestä vastuusta.
Haluan kiittää tästä tilaisuudesta puhua teille.
(Voimakkaita ja jatkuvia suosionosoituksia)
Arvoisa presidentti, haluaisin ensinnäkin kiittää teitä kunnianosoituksestanne Louise Weissille, jonka nimeä tämä rakennus kantaa.
Olemme hyvin otettuja siitä.
Muistutitte meitä, että maanne oli osa Eurooppaa, ei pelkästään historiallisessa tai maantieteellisessä mielessä vaan myös ja erityisesti kulttuurin kannalta.
Voin sanoa teille, että olemme aina olleet tästä vakuuttuneita parlamentissa.
Euroopan parlamentti seurasi itse asiassa innokkaasti maanne yhdistymisprosessia.
Vaikka viime joulukuussa päätetty Nizzan sopimus onkin saanut hieman ristiriitaisen vastaanoton, sen ansiona voidaan pitää ainakin sitä, että se on avannut laajat mahdollisuudet Euroopan laajentumiselle ja yhdistymiselle, mistä me kaikki olemme voineet olla hyvin iloisia.
Olemme aistineet teissä lujaa päättäväisyyttä jatkaa vaikeita talousuudistuksia, mukauttaa lainsäädäntöänne ja ratkaista vähemmistöjä koskevat ongelmanne - sillä tehän tiedätte, että Euroopan parlamentti pitää kysymystä hyvin tärkeänä - sekä saavuttaa jäsenyys mahdollisimman pian.
Sanoisin jopa, että olen aistinut, että me olemme aistineet, että olemme hyvin vahvasti samaa mieltä suurista tulevaisuuden tavoitteista ja Euroopan unionia koskevasta käsityksestämme.
Neuvottelut, joihin viittasitte ja joiden olisi määrä päättyä vuonna 2004, on jo aloitettu.
Arvoisa presidentti, voitte olla vakuuttunut siitä, että Euroopan parlamentin luonnollinen toive on, että ehdokasvaltiot otetaan tiiviisti näihin neuvotteluihin mukaan.
Sanoitte meille, että otatte täyden vastuun, joka onkin hyvin suuri.
Otimme viestinne vastaan, ja vakuutan teille, että saatte Euroopan parlamentin täyden tuen.
Arvoisa presidentti, toivomme kuulevamme kaunista slovakin kieltä hyvin pian parlamentissa.
Kiitos vielä kerran.
(Voimakkaita suosionosoituksia) (Juhlaistunto päättyi klo 12.30.)