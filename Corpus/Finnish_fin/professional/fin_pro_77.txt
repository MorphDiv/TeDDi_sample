# language_name_wals:	Finnish
# language_name_glotto:	Finnish
# iso639_3:	fin
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Latn
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/fi.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Hänen täytyy valitettavasti suorittaa vielä kuusi kuukautta kaikkiaan yhden vuoden vankeusrangaistuksesta.
Meille on selvää, ettei Turkissa voida toteuttaa yhteiskunnan pysyvään demokratiakehitykseen tähtäävien toimenpiteiden vireille panoa yhdessä päivässä.
Ehdottoman välttämättömiä ovat kuitenkin pienet askeleet, jotka osoittavat meille, että Turkki on valmis kulkemaan samaa tietä, jota Espanja, Portugali ja Kreikkakin ovat kulkeneet.
Ainoana Euroopan maana Turkin on lopultakin lakkautettava kuolemanrangaistus.
Kurdikysymykseen liittyvän uudistuspolitiikan osaltakaan ei enää kauan voida sallia vitkastelua.
Tämänpäiväinen raportti Luxemburgista on meidän kannaltamme ilahduttava, mutta meidän on siitä huolimatta sanottava, että Turkin täytyy tietää, että ihmis-, perus- ja vähemmistöjen oikeuksien kunnioittaminen on kaikkien jäsenyysneuvottelujen lähtökohta.
Olemme valmiit olemaan kärsivällisiä, kun kyse on demokratiakehityksen etenemisvauhdista.
Emme kuitenkaan hyväksy tyhjäkäyntiä juuri tässä kysymyksessä.
Kun kollegani Daniel Cohn-Bendit vieraili Leyla Zanan luona, tämä sanoi hänelle, ja uskon, että myös meille, että meidän pitäisi tukea uudistuksia Turkissa ja että Helsingin päätös on Turkin ainoa toivo.
Jatkamme sen vuoksi Helsingin prosessin seuraamista.
Arvoisa puhemies, hyvät kollegat, EU:hun pyrkivien maiden on täytettävä Kööpenhaminan kriteerit ja lakkautettava kuolemanrangaistus.
Myös Turkin!
Ihmisoikeusloukkaukset jatkuvat Turkissa maan hallituksen toistuvista lupauksista huolimatta.
Haluaisin mainita joitakin esimerkkejä niistä: kurdien demokraattista liikettä vastaan on hyökätty 20. helmikuuta lähtien.
Kolme Hadep-puolueeseen kuuluvaa kurdipormestaria pidätettiin hiljattain ja päästettiin jälleen vapaaksi, he eivät kuitenkaan saa lähteä Turkista.
Sen lisäksi entinen Hadep-puolueen puheenjohtaja Murat Bozlak ja nykyinen puheenjohtaja Ahmet Turan Demir sekä 18 muuta Hadep-puolueen jäsentä tuomittiin kolmen vuoden ja yhdeksän kuukauden vankeusrangaistukseen.
Tuomioita perusteltiin sillä, että Hadep tukee ja avustaa PKK:ta, joka on tehnyt päätöksen sotaa vastaan ja rauhan puolesta.
Akin Birdal on alkanut suorittaa loppurangaistustaan.
Turkin armeija marssi huhtikuun alussa tuhansien sotilaiden voimalla Pohjois-Irakiin.
Yli 50 000 sotilasta on asettautunut rajalle taistellakseen PKK:ta vastaan, joka on kuitenkin kehottanut kulkemaan rauhanomaista tietä.
Miksi Turkille toimitetaan aseita?
Diyarbakirin Newros-juhlaan kokoontui yli 300 000 ihmistä, joiden tunnuslauseena oli "rauha, veljeys ja demokratia".
Osallistuin juhlaan ja saamani henkilökohtaisen vaikutelman perusteella voin sanoa, että ihmiset kaipaavat rauhaa ja demokratiaa.
ANAP-puolueen puheenjohtaja Mesut Yilmaz sanoi Diyarbakirissa järjestetyssä tilaisuudessa, että tie EU:hun käy Diyarbakirin kautta.
Kehotan Turkin hallitusta sen vuoksi kunnioittamaan ihmisoikeuksia ja ratkaisemaan kurdikysymyksen poliittisin keinoin.
Sillä vain Kööpenhaminan arviointiperusteiden täyttämisen tie vie Eurooppaan.
Euroopan komission ja neuvoston tehtävänä on panostaa niihin entistä voimakkaammin.
Turkin demokratiakehityksen edistäminen on tällä hetkellä tärkeimpänä tehtävänä.
Sen vuoksi kehotan kaikkia yhdistämään viipymättä voimansa ja lujittamaan demokratiaa ja rauhaa.
Arvoisa puhemies, kaikki ne meistä, jotka ovat vierailleet viime aikoina Turkissa, tietävät , että tilanne on erittäin monimutkainen.
Ensivaikutelma on se, että Turkin joukkotiedotusvälineissä esiintyy jonkinlaista EU-euforiaa.
Maassa käydään erittäin vilkasta keskustelua.
Tämä on erittäin tärkeää.
Toiseksi ammattiliittojen, kansanliikkeiden jne. edustajat kaikki sanovat samaa.
Heidän mielestään on positiivista, että Turkki on ehdokasvaltio.
Kuulimme jopa Akin Birdalin sanovan vangitsemisensa aattona, että uusi Turkki on ollut syntymässä viimeisen viiden kuukauden aikana.
Meidän on tiedostettava se, että suhteessamme Turkkiin tulee monia ylämäkiä ja alamäkiä ja siinä tapahtuu sekä edistymistä että takaiskuja.
Ehkä näemme jonkin uuden syntyvän.
Vanha oikeusjärjestelmä on kuitenkin vielä käytössä.
Juuri se haittaa demokratian puolesta taistelevia, kuten Akin Birdalia.
On kuitenkin olemassa uudistusmielisiä, jotka tietävät, mitä on tehtävä Kööpenhaminan kriteerien mukaan.
Yksi puoluejohtaja sanoi meille, että perustuslaista ja rikoslaista on muutettava ainakin 65:tä artiklaa.
Kun sosialistiryhmän vierailun aikana puhuimme ihmisten kanssa tuossa maassa, huomasimme, että EU-jäsenyyteen on kolme erilaista lähestymistapaa.
Ensiksi on uudistuksia vastustavat, fundamentalistit ja niin edelleen, jotka eivät halua liittyä.
Sitten on uudistusmieliset - hallituksessa, hallinnossa, ihmisoikeusryhmissä ja muissa kansalaisyhteiskunnan osissa - jotka todella haluavat liittyä.
Ne todellakin haluavat jäsenyyttä.
Sitten on kolmas ryhmä, joka sanoo, että he haluavat Turkin liittyvän, mutta Turkin ehdoilla.
Tässä Kööpenhaminan kriteerit sekä komission ja meidän tutkinta ovat erittäin tärkeitä.
Lähes automaattisesti Turkin on toteutettava kriteerit, jos se haluaa liittyä.
Siellä viettämämme muutaman päivän aikana kävimme ihmisten kanssa keskusteluja, ja tuloksena oli kaksi loppuvaikutelmaa ja viestiä.
Ensimmäinen oli se, että mitään ei tapahdu, jollei Turkissa ole vahvaa kansalaisyhteiskuntaa.
Ne kansalaisyhteiskunnan edustajat, jotka tapasimme, sanoivat myös arvostavansa Euroopan unionin apua mutta osan siitä tulevan liian hitaasti.
Tiedämme sen ja haluaisimme komission tarkastelevan asiaa.
Toinen ja viimeinen viesti oli se, että onhan meillä tiekartta.
Tarvitsemme kuitenkin tarkempaa tiekarttaa.
Auttakaa meitä olemaan tarkempia tiekartan kanssa, koska haluamme edetä sen mukaan.
Arvoisa puhemies, kysymys siitä, kuuluuko Turkki Eurooppaan, ei ole ennen kaikkea maantieteellinen kysymys eikä myöskään ennen kaikkea taloudellinen kysymys.
Määräävää on, hyväksyykö Turkki arvoasteikon, jolla turvataan ihmisoikeudet, demokratia ja vähemmistöjen suojelu.
Tämä ei vaadi uhrauksia, päinvastoin kuin ehkä kaikki muu, vaan koituu kaikkien Turkin omien kansalaisten hyödyksi.
Kurdikysymyksen poliittinen ratkaisu ei olisi pelkästään helpotus kurdeille, vaan se vapauttaisi samalla Turkin raskaasta taakasta.
Olen muuten sitä mieltä, että meidän ei pidä suurentaa sitä toimittamalla aseita.
Itse suhtaudun epäilevästi unionin jäseneksi liittymiseen, mutta nykyinen prosessi voi olla hyödyksi rauhan ja vakauden kannalta.
Siksi haluamme jättää Turkille epävarmuudesta koituvan hyödyn.
Sen, tuleeko Turkista EU:n jäsen, täytyy ennen kaikkea riippua siitä, millä tavalla Turkki itse vastaa pyyntöihin ihmisoikeuksista, demokratiasta ja vähemmistöjen suojelusta.
Haluaisin kehottaa sekä neuvostoa että komissiota tarkastelemaan todellista tilannetta eikä siitä tarjottua kuvaa.
Korostan: Helsingissä Kreikka veti pois varaumansa ja Turkista tuli ehdokasvaltio.
Kreikka on monin tavoin osoittanut hyvää tahtoa ja hyvää naapuruutta.
Turkki ei ole tehnyt mitään.
Jopa tänään assosiaationeuvostossa Turkin ulkoministeri Cem sanoi, että Kyproksella ei ole miehitysjoukkoja, Turkin sotavoimat menivät sinne vapauttamaan sekä kyproksenkreikkalaisia että kyproksenturkkilaisia.
Minua ihmetyttää ketä he ovat 25 vuoden ajan yrittäneet vapauttaa ja kenen vallasta?
Eivätkö ne ole vielä onnistuneet?
Korostan, että kun kävimme Turkissa parlamentin edustajina, pyysimme saada tavata Leyla Zanan.
Siihen ei suostuttu, koska Zana on vankilassa.
Akin Birdal, joka keskusteli Barón Crespon kanssa, joutui vankilaan, vaikka oli vapaana.
Minua ihmetyttää, auttavatko komission valittelut vapauttamaan Akin Birdalin huomenna vankilasta?
Onko tämä niin jyrkkä toimenpide?
Lopuksi haluaisin sanoa pysyäkseni myös aikataulussa, että vain kaksi viikkoa sitten turkkilaisessa sanomalehdessä julkaistiin luettelo noin sadasta eurooppalaisesta toimittajasta, parlamentaarikosta ja muista, joiden joukossa oli Kreikan arkkipiispa Hristódulos, jotka ovat Turkissa epätoivottuja henkilöitä, ja tänään Cem sanoi, että tämä luettelo oli lehdistön liioittelua, mutta viime kädessä Turkki pitää itsellään oikeuden julkaista myös joitakin epätoivottujen henkilöiden luetteloita.
Päätän puheenvuoroni siihen toivomukseen, että se, mitä sanon, ei leviäisi kauemmaksi ja että minua ei laitettaisi tuolle listalle, koska rakastan Konstantinopolia ja käyn siellä mielelläni usein.
Arvoisa puhemies, arvoisa neuvoston puheenjohtaja, arvoisa komission jäsen, kuuluin puolueryhmämme valtuuskuntaan, joka teki vierailun Turkkiin, enkä haluaisi pitää pitkiä alustuksia vaan kertoa heti omista vaikutelmistani, ja nämä vaikutelmat tuottivat pettymyksen.
Olen hyvin pettynyt, että neljä kuukautta sen jälkeen, kun Turkille annettiin jäsenyysehdokkaan asema, siellä ei ole ryhdytty vielä mihinkään vakavasti otettaviin toimiin Kööpenhaminan kriteerien, etenkään poliittisten kriteerien, täyttämiseksi.
Arvoisa komission jäsen, puhuitte ministerien välisestä komiteasta.
On totta, että luodaan monia uusia rakenteita.
Olen nähnyt vastaavia toimia Turkissa jo vuodesta 1995 lähtien.
Jos turkkilaisten on täytettävä ehtoja, he aloittavat valiokunnista, komiteoista, ministerien välisistä, ministeritason ulkopuolisista ja kaikesta muusta mahdollisesta.
Rakenteet ovat loistavat, voimme kaikki hyväksyä ne.
Puuttuu vain, että jotain tapahtuisi.
Ja kuitenkin olisi ollut hyvin helppoa kumota esimerkiksi rikoslain 312 artikla ilman minkäänlaisia valiokuntia, ilman minkäänlaisia komiteoita, se olisi edellyttänyt vain Turkin suuren kansalliskokouksen äänestystä, ja näin olisi saatu koko joukko intellektuelleja, kirjailijoita, toimittajia ja juuri Akin Birdal ulos vankilasta, he olisivat vapaita.
Näin yksinkertaista on ottaa ensimmäiset askeleet!
Turkkilaiset sanoivat meille, että he tarvitsevat aikaa, he tarvitsevat runsaasti aikaa, koska tämä uudistus voi edistyä vain yksittäisten vaiheiden kautta.
Varoitin siitä!
Sanoin heille, että juuri tässä parlamentissa, Euroopan parlamentissa, on hyvin paljon kollegoja, jotka ovat valmiit antamaan teille niin paljon aikaa kuin tarvitsette - 200 vuotta, 400 vuotta tai vieläkin enemmän.
Mutta minä kuulun puolueryhmään, joka on auttanut innokkaasti Turkkia saamaan jäsenehdokkaan aseman, ei sen tähden, että Turkki olisi jäsenehdokas, vaan sen tähden, että Turkki saisi todella mahdollisuuden tulla jäseneksi ja aloittaa neuvottelut.
Haluamme sen vuoksi vaatia ja haluamme kiirehtiä sitä, että Turkin lähentämiseen ryhdytään tosissaan teknisen avustusohjelman (roadmap) ja konkreettisen aikataulun sekä tietysti komission jäsenen äsken mainitseman liittymiskumppanuuden avulla ja että Turkki ei jää pysyvästi ehdokkaan asemaan.
Arvoisa puhemies, Turkille annettiin Helsingin huippukokouksessa jäsenehdokkaan asema, mutta jäsenyysneuvotteluja ei voida aloittaa, ennen kuin välttämättömät sisäiset uudistukset on tehty ja ihmisoikeustilanne on mukautettu eurooppalaisiin periaatteisiin.
Arvoisa laajentumisasioista vastaava komission jäsen Verheugen, viime Ankaran-vierailullanne korostitte myös sitä, että edelleenkin jatkuva ihmisoikeuksien loukkaaminen, oikeusvaltion luomiseen liittyvät puutteet sekä kurdikysymyksen ratkaisun puuttuminen estävät Turkin EU-jäsenyyden toteuttamisen lyhyellä aikavälillä.
Tämän alan selkeät puutteet ovat ristiriidassa niiden pääministeri Ecevitin lausuntojen kanssa, joiden mukaan Turkki voisi olla valmis jäsenyysneuvotteluihin jo vuonna 2004.
Täällä jo useita kertoja luetellut muutamat tosiasiat saavat tällaisen ennusteen vaikuttamaan hätiköidyltä.
Myös se tosiseikka, että hallituksen päämies Ecevit on luonnehtinut kurdin kieltä turkin murteeksi, vaikka näillä kielillä on täysin erilliset juuret, on todiste poliittisen tilanteen kiristymisestä Turkissa.
Kokonaiskuvaa täydentää vielä se, että tämän kaiken lisäksi on tehty uusi PKK:n vastainen isku Pohjois-Irakiin.
On kiistatonta, ettei islamin radikaalistuminen Turkissa ole Euroopan unionin etujen mukaista ja ettei Euroopan unioni halua rohkaista trotskilaista, myös raskaisiin ihmisoikeusloukkauksiin syyllistynyttä PKK:ta uusiin taisteluihin.
Ei voi välttyä siltä vaikutelmalta, että Euroopalle vihamieliset armeijaan ja hallintoon kuuluvat tahot ovat uusien pidätysten ja uuden PKK:n vastaisen, Pohjois-Irakiin tehdyn iskun takana, ja niiden tavoitteena on estää Turkin lähentyminen Euroopan unioniin.
Tämä osoittaa jälkikäteen, että Helsingissä Turkille tehty myönnytys saattoi olla hätiköity ja että pitäisi tarkistaa strategiaa, jota käytetään tätä lännen turvallisuudelle hyvin tärkeää maata varten.
Arvoisa puhemies, hyvät naiset ja herrat, olen kuuden viime kuukauden aikana käynyt kolme kertaa Turkissa, yhden kerran ennen Helsingissä tehtyä päätöstä ja kaksi kertaa sen jälkeen.
Olen saanut toistuvasti kokea myönteisiä yllätyksiä, mutta toistuvasti myös pettymyksiä.
Tilanne on juuri sellainen kuin eräät kollegat ovat kuvailleet.
On tahoja, jotka pyrkivät ponnekkaasti edistämään Turkin lähentymistä Euroopan unioniin, ja muita tahoja, jotka kerran toisensa jälkeen romuttavat lähentymisyritykset käyttämällä keinoina terroritekoja ja sitä tosiasiaa, että Akin Birdalin täytyi taas mennä vankilaan; nämä tahot suoranaisesti provosoivat Eurooppaan myönteisesti suhtautuvia tahoja Turkissa.
Selvästi myönteisenä asiana mainittakoon, että nyt on tehty Turkin hallituksen kirjallinen ohjelma, jossa on määritelty ne vaiheet, joista Turkin on nyt suoriuduttava Euroopan unionin vaatimusten perusteella.
Turkin on myös todella suoriuduttava niistä, onhan yksin asiakirja pitkäjänteinen.
Tältä osin on saatava aikaan muutoksia.
Muutokset koskevat myös kansallista turvallisuusneuvostoa, joka tämän ehdotuksen mukaisesti on tarkoitus muuttaa neuvoa-antavaksi elimeksi ja jonka ei ole enää määrä olla viimeinen Turkin demokratiasta tai Turkin olosuhteista vastaava korkein viranomainen.
Selvästi kielteistä on Akin Birdalin pidätyksen kaltaisten tosiasioiden toistuminen;
Birdalhan kuten jo kollega Schori sanoi - suhtautuu hyvin myönteisesti Turkin muuttamiseen.
Kielteistä on myös se, että kurdikysymykselle ei ole vielä onnistuttu löytämään vaiheittaista ratkaisua, vaikkakin edellytykset siihen ovat nykyään paljon suotuisammat; tässä yhteydessä minun on sanottava kollega Stenzelille, etten ole ennen kuullut Ecevitin lausunnosta, jonka mukaan kurdin kieli olisi Turkin murre.
Meille Ecevit sanoi, että kurdin kielessä on useita murteita ja että hän pystyy tietyin edellytyksin jopa kuvittelemaan, että kurdin kieltä voidaan käyttää Turkissa myös todella virallisesti.
Arvoisa neuvoston puheenjohtaja, haluaisin pyytää teiltä hartaasti erästä asiaa, nimittäin sitä, että huolehtisitte Euroopan unionin neljäntoista muun jäsenmaan kanssa myös siitä, että Euroopan investointipankki valtuutettaisiin lopultakin myös virallisesti antamaan Turkille rahallista tukea.
Sillä yhtenä rahoituspöytäkirjaan liittyvänä arvostelun aiheena, josta emme pääse kovin helposti eroon, on varmasti se, ettemme ole antaneet lupaamaamme rahallista tukea Turkin nykyaikaistamiseen ja rakenteiden kehittämiseen.
Viimeisenä kohtana haluan sanoa, että tiedämme tietysti myös parlamentissa, että Turkin kysymys liittyy Kyproksen kysymykseen myös Kreikan suhteiden kautta.
Kehitys on ollut hyvin myönteinen, jos voimme päästä siihen, että Turkista tulee Kyproksen tapauksessa avoimempi ja yhteistyöhaluisempi.
Haluaisin kuitenkin sanoa parlamentissa ainakin oman puolueryhmämme puolesta, mutta uskon, että myös monien muiden puolesta, selvästi ja yksiselitteisesti, että jollei Turkki itse panosta ihmisoikeus- ja demokratia-asioihin vaikka se Kyproksen tapauksessa osoittaisikin halukkuutta yhteistyöhön että jollei Turkki ole valmis muuttamaan maan sisäistä demokraattista järjestelmää tällä tavoin, se ei voi löytää Eurooppaan johtavaa tietä.
Arvoisa puhemies, tänään käytävä keskustelu on varsin mielenkiintoinen, mutta on kuitenkin nähtävä, että Turkkia pitää kohdella puhtaasti eurooppalaisten kriteereiden pohjalta, eikä Turkin ja Kreikan välisiä suhteita pidä käyttää viikunanlehtenä, jonka taakse kätkeytyy toinen todellisuus.
Haluaisin lisätä muutaman pikkuasian.
Turkilla on tunnetut sisäiset ongelmansa, mutta sillä on myös ulkoisia ongelmia.
Se voisi esimerkiksi hyväksyä virallisesti Haagin tuomioistuimen tai ihmisoikeustuomioistuimen oikeusmenettelyn.
Näin ei tapahdu.
Toiseksi on nähtävä, että yrittäessämme auttaa Turkkia liittymään Euroopan unioniin, meidän on suhtauduttava tiukasti poliittisten standardien noudattamiseen.
Tässä mielessä, jos yritämme rakentaa kuvitteellista käsitystä tilanteesta, se on virheellinen käsitys.
Ja politiikassa virheellinen käsitys tuottaa valheellisia tuloksia.
Niiden ongelmien suhteen, joissa Turkkiin nyt vedotaan, on olemassa kemalismin teoria, joka sanoo, että valtion yhtenäisyys on vaarassa ja me emme saa enää sanoa, että olemme turkkilaisia, vaan meidän on nimitettävä itseämme turkkilaisiksi.
Tässä on valtava merkitysero, koska jos sanoo, että ei ole turkkilainen, mutta nimittää itseään turkkilaiseksi, johtaa tämä jotkut ajattelemaan, että kaikki kansallisuudet pitää yhtenäistää yhdeksi mössöksi, josta syntyy uusi ihminen.
Kuten tiedätte, historia opettaa, että näin ei tapahdu.
Tässä mielessä on siis selvää, että ensiksi Turkin demokratisoitumisessa tavoitteidemme tulee olla maksimaalisia ja samalla on oltava joitakin vähimmäisvaatimuksia, toiseksi meidän pitää tyynnytellä Turkin pelkoja, että se on vaarassa hajota, jos tunnustetaan vaadittavat vähemmistöjen oikeudet, sillä vähemmistöjä on muitakin kuin kurdeja, on myös arabeja, piilokristittyjä ja muita.
Joka tapauksessa on varmaa, että jos todella haluamme auttaa Turkkia, meidän on oltava ehdottomia poliittisten kriteerien noudattamisessa, ja haluan lisätä tämän: ainakin tähän asti omien tietojeni perusteella ainoat voimat, jotka Turkissa kannattavat eurooppalaista strategiaa, ovat talousvoimat, ja tämä pitää ottaa huomioon.
.
(PT) Arvoisa puhemies, hyvät jäsenet, haluaisin kiittää teitä siitä panoksesta, jonka olette antaneet Euroopan parlamentille osallistumalla tähän keskusteluun.
Tulkitsen mielipiteenne ja näkökantanne siten, että ne eivät näytä tälle politiikalle punaista valoa, joka viestittää: "Ei, tämä politiikka on väärä, haluamme toisen, haluamme kieltää Turkilta oikeuden liittyä jonakin päivänä Euroopan unioniin".
Ei!
Kukaan ei ole sanonut niin!
Ja se merkitsee myös sitä, että keskuudessamme vallitsee yksimielisyys tästä asiasta.
Tulkitsen puheenvuoroja siten, että niissä esitetään vaatimuksia siinä mielessä, että koko tätä hanketta pohdittaisiin erittäin huolellisesti.
Tässä asiassa Euroopan parlamentilla on luonnollisesti tärkeä rooli.
Turkkia ei päästetä Euroopan unioniin, jos Euroopan parlamentti ei sitä hyväksy.
No niin, Helsingissä päätetyn mukainen tie on vaativa, ja se on viitoitettu selkein esikuva-analyysein, eikä tällä hetkellä olla neuvottelemassa Turkin liittymisestä Euroopan unioniin.
Turkille myönnettiin vain hakijavaltion asema.
Sitä paitsi jo Ankaran sopimuksessa vuonna 1963 Turkille oli annettu mahdollisuus liittyä Euroopan unioniin kehittämällä assosiaatiosopimusta alkuvaiheessa, välivaiheessa ja viimeisessä vaiheessa.
Kööpenhaminan kriteerit ovat selkeät, eikä Turkki ole myönteisessä eikä kielteisessä mielessä eriarvoisessa asemassa.
Muiden asioiden osalta jo se seikka, että me olemme nyt täällä edistämässä voimakkaasti laajentumista Keski- ja Itä-Euroopan suuntaan, antaa meille mahdollisuuden osoittaa, ettei Turkkia syrjitä.
Se on päinvastoin nostettu tasavertaiseen asemaan siinä mielessä, että sen on noudatettava yhteisön säännöstöä, muutettava lainsäädäntöään ja käyttäydyttävä tässä prosessissa aivan kuten muiden maiden, jotka ovat hakeneet jäsenyyttä.
Sanokaamme, että komissio ei ole edes tällä hetkellä suorittamassa niin sanottua seulontaa.
Sitä ei ole vielä aloitettu, mutta komissiolle on annettu valtuudet tehdä se.
Komissio käy kahdenvälistä vuoropuhelua Turkin kanssa antaakseen sille tietoja säännöstöstä.
Emme ole vielä edes päässeet siihen neuvotteluvaiheeseen, jossa seulonta suoritetaan monenkeskisesti siten, että kaikki maat osallistuvat siihen.
Olemme siis tutkimusvaiheessa.
Annamme Turkille voimakkaita viestejä siitä, että sen on ryhdyttävä institutionaalisiin, lainsäädännöllisiin ja hallinnollisiin uudistuksiin.
Olemme tässä assosiaationeuvostossa esittäneet Turkille vaatimuksia, ja se on tietyllä tapaa myöntänyt puutteitaan ja painottanut valmiuttaan korjata erityisesti ne, jotka koskevat lehdistölakia, rikosprosessioikeutta sekä kansalaisoikeuksia ja niihin liittyviä kulttuurisia ja kielellisiä ulottuvuuksia.
Mielestäni tässä asiassa onkin tapahtunut jonkin verran käytännön kehitystä, joka ei kenties ole vielä juridisesti täysin selkeää.
Taantumista on myös tapahtunut, ja olemme ilmaisseet syvän pettymyksemme siitä, mitä on tapahtunut yhdelle kaikkein tunnetuimpien ihmisoikeusliikkeen johtajista, joillekin kansanedustuslaitoksen puhemiehistä ja joillekin viime aikoina vangituista poliitikoista.
On ilmeistä, että Turkin poliittinen kehitys on monimutkainen.
Voimme kuitenkin jo myöntää, että toisin kuin aikaisemmin tapahtui kriisitilanteissa, joissa Turkkia koetteli aina sotilasvallan tai maan sisäisten ääriainesten uhka, tosiasia on se, että Helsingissä kehitettyjen määritelmien ja puitekehyksen myötä olemme varmistuneet siitä, että tämä strategia vakiinnuttanut eurooppalaisuutta puoltavat voimat maahan.
Näiden voimien on luonnollisesti kehitettävä täysin eurooppalaisuutta puoltava ohjelma perustuslaillisten uudistusten, poliittisten muutosten ja lainsäädännön tarkistuksen toteuttamiseksi.
Noita ohjelmia on arvosteltava, mutta tarkoituksena ei ole estää niitä jatkamasta toimintaansa tämän hankkeen hyväksi, vaan niitä on analysoitava ankarasti, jotta niiden avulla voitaisiin toteuttaa ne muutokset, joita tarvitaan tämän prosessin jatkumiseen menestyksekkäästi.
Arvoisa puhemies, haluaisin yhtyä neuvoston puheenjohtajan arvioon ja sanoa myös, että tämä keskustelu on mielestäni ollut hyödyllinen ja tukenut komission omaksumaa linjaa.
Ei kuitenkaan haittaa, että parlamentti on esittänyt enemmän kritiikkiä kuin minä pystyin tällä hetkellä esittämään ymmärrettävistä syistä.
Olen kiinnittänyt Turkin hallituksen, Turkin puolueiden ja Turkin parlamentin huomion Euroopan parlamentin tehtävään vartioida sitä, että jäsenehdokkaiden kanssa käytävissä jäsenyysneuvotteluissa ja Turkin jäsenyysneuvotteluihin valmistamisen yhteydessä ei tehdä Kööpenhaminan kriteerien vastaisia poliittisia kompromisseja.
Jäsenyysehtoihin ei tehdä myönnytyksiä kenellekään, ei siis myöskään Turkille - haluaisin nimenomaan korostaa sitä täällä.
Haluaisin tässä myös toistaa sen, minkä olen jo sanonut aiemmissa tilaisuuksissa: meidän on oltava tietoisia siitä, että nyt alulle panemamme prosessi ei suju takaiskuitta.
En tiedä, mikä Turkissa on helppoa ja mikä vaikeaa.
Mutta sen tiedän, että Turkissa käydään tällä hetkellä välienselvittelyä, josta me ymmärrämme vain osan; välienselvittelyä, jossa päätetään maan ja osittain varmasti myös Euroopan kohtalosta.
On vahvasti meidän etujemme mukaista, että uudistusmieliset, demokraattiset, Eurooppaan myönteiset suhtautuvat tahot pääsevät voitolle tässä välienselvittelyssä .
Haluaisin vielä lopuksi sanoa, että olemme todella vasta aivan alussa.
Olemme oikeastaan aloituksen alussa.
Valmistelemme vasta jäsenyyttä valmistelevaa strategiaa.
Meillä ei vielä ollenkaan ole tätä jäsenyyttä valmistelevaa strategiaa.
Minusta on sen vuoksi hieman liian aikaista puhua jo nyt pettymyksestä tai siitä, että pitäisi kehittää uusi strategia.
Strategioille on ominaista, että ne ansaitsevat nimensä oikeastaan vain silloin, kun niitä voidaan käyttää myös pitkäjänteisesti.
Neuvoisin siis suhtautumaan tähän asiaan jokseenkin kärsivällisesti.
Tiedämme ensi syksynä hieman tarkemmin, millaista konkreettista edistystä voimme odottaa, kun jäsenyyttä valmistelevan strategian kaikki perusosat ovat valmiina ja kun Turkki sitten antaa meille myös vastineen.
Vastine on saatava vielä tänä vuonna, ja siinä on käsiteltävä selkeästi ja yksiselitteisesti juuri sitä, mitä odotamme Turkilta, ja siinä on ilmoitettava meille, mihin toimiin Turkki todella ryhtyy.
Silloin on ehkä tullut aika kertoa asiasta vähän laajemmin, kuin tässä varovaisessa arviossa on tänään ollut mahdollista.
Keskustelu on päättynyt.
Äänestys toimitetaan seuraavana äänestysaikana.
Geneettisesti muunnettujen organismien tarkoituksellinen levittäminen ympäristöön
Esityslistalla on seuraavana Bowen laatima ympäristöasioiden, kansanterveyden ja kuluttajapolitiikan valiokunnan suositus toiseen käsittelyyn (A5-0083/2000) neuvoston yhteisestä kannasta Euroopan parlamentin ja neuvoston direktiivin antamiseksi geneettisesti muunnettujen organismien tarkoituksellisesta levittämisestä ympäristöön annetun direktiivin (90/220/ETY) kumoamiseksi (11216/1/1999 - C5-0012/2000 - 1998/0072(COD)).
Arvoisa puhemies, uskon, että tänään Euroopan parlamentissa käydään yksi sen viime vuosien tärkeimmistä keskusteluista, koska se käsittelee geneettisesti muunnettujen organismien ympäristöön levittämisen vaaroja.
Minusta näyttää siltä, että tämä äänestys voisi olla vedenjakaja.
Se antaisi meille uuden tiukan säännöstön, joka mahdollistaisi sen, että geneettisesti muunnettuja kasveja ja muita geenimuunnettuja organismeja sisältäviä tuotteita käytetään kaikkialla Euroopassa turvallisesti ja järkevästi, mikä varmistaa ympäristön suojelun ja takaa kansanterveyden suojaamisen.
On monia keskeisiä asioita, joita on käsiteltävä.
Ensimmäinen ja kaikkien tärkein on kysymys tuottajan vastuusta.
Euroopan parlamentti on jo kauan vaatinut lainsäädäntöä, joka varmistaisi sen, että yhtiöt, jotka haluavat tuottaa geneettisesti muunnettuja organismeja, ovat täysin vastuussa tuottamistaan tuotteista.
Toisin sanoen tarkistusten ehtojen mukaan yhtiöitä vaaditaan ottamaan vakuutus, joka kattaa kaikki mahdolliset GMO:iden aiheuttamat terveys- tai ympäristöhaitat, ja ne voidaan haastaa oikeuteen, jos niiden kasvit karkaavat ja luovat supervehnää tai saastuttava luonnonmukaiset kasvit tai jos geenimuunnettujen kasvien havaitaan vahingoittavan ihmisen terveyttä.
Valitettavasti sen sijaan, että nämä yhtiöt ottaisivat täyden vastuun, jotkin niistä ovat aloittaneet kulissien takana mittavia kampanjoita tämän ehdotuksen etenemisen estämiseksi.
En epäile hetkeäkään, että keskustellessamme tästä huomenna monet parlamentin jäsenet ovat hämmentyneitä ja äänet ehkä jakautuvat.
Mielestäni se kompromissi, jonka olemme saaneet aikaan kristillis-demokraattien kanssa, on elinkelpoinen, ja toivon, että se saa täällä tukea.
Samaan aikaan Euroopan komissio voi vahvistaa sitä antamalla lisävakuutuksia sen omista ehdotuksista sellaiseksi vastuutoimenpiteeksi.
Haluan nähdä, että Euroopan komission ehdotus on riittävän tehokas, kun se tulee parlamenttiin melko pian.
Tuon keskeisen asian lisäksi on monia muita tärkeitä kysymyksiä.
Toivon, että huomenna kollegani antavat uudelleen tukensa, kuten ensimmäisessäkin käsittelyssä, antibiooteille vastustuskykyisiä geenejä sisältävien GMO:iden käyttöä koskeville tehokkaille uusille rajoituksille.
Parlamentti on jo aikaisemmin vaatinut kieltoa kaikille GMO-kasveille ja elintarvikkeille, jotka sisältävät sellaisia antibiooteille resistenssejä geenejä.
Huomenna voimme olla pehmeämmällä linjalla, mutta haluamme kuitenkin toimintaa tällä alueella.
Haluamme varmistaa, että näiden kasvien käyttämisen vaaroja pohditaan vakavasti.
Muut mielestäni tarvittavat toimet - joille haen parlamentilta tukea huomenna - sisältävät uusia toimia rajoittaa vaaraa GMO-kasvien risteytymisestä niiden luonnossa kasvavien villien sukulaiskasvien kanssa.
Meidän on varmistettava, että kun tuotteita sijoitetaan kentälle, ovat ne sitten kasveja tai eläimiä, ne eivät risteydy ja vahingoita korjaamattomasti niiden ympärillä olevaa luonnollisen ympäristön tasapainoa.
Meidän on myös käsiteltävä asiaa, jota vältettiin ensimmäisessä käsittelyssä eli GMO-kasvien ja muiden GMO-tuotteiden tuonnin ja viennin valvontaa.
Meidän on mentävä ainakin yhtä pitkälle ja ehkä vieläkin pitemmälle kuin niissä toimissa mentiin, joista sovittiin bioturvallisuuspöytäkirjassa tammikuussa Montrealissa.
Monet ihmiset pelkäävät geneettisen saastumisen mahdollisia seurauksia, ja meidän tehtävämme on vastata noihin pelkoihin.
Nuo pelot ovat äskettäin lisääntyneet, kun huomattiin, että Yhdysvalloista on tuotu Kreikkaan puuvillan tuotantoa varten GMO-saastunutta puuvillan siementä, jota ei ainakaan tällä hetkellä ole lainkaan hyväksytty kaupalliseen viljelyyn EU:n alueella., mutta se on kuitenkin päässyt rajojemme yli ja käyttöön ainakin yhdessä jäsenvaltiossa.
Monet ryhmät ovat lobanneet meitä tämän lainsäädännön kehittämisen aikana.
Tämän alan teollisuuden lisäksi myös Maan ystävät ja Greenpeace ovat antaneet tukensa parlamentin mietinnön eri näkökohdille.
Ne ovat tukeneet meitä jatkaessaan ministerineuvoston painostamista suostumaan uusiin lisensointia koskeviin GMO-sääntöihin mahdollisimman nopeasti, jotta lopetettaisiin se, mikä itse asiassa on uusia GMO:iden kaupallisia hyväksymisiä koskeva moratorio, joka on ollut käytössä sen jälkeen kun, komissio julkaisi ehdotuksensa melkein kaksi vuotta sitten.
Lobbaus on tullut viime viikkoina intensiivisemmäksi.
Parlamentin huomisen äänestyksen tulos todennäköisesti aiheuttaa muutamia järkytyksiä ja yllätyksiä.
Sen pitäisi kuitenkin tarkoittaa sitä, että kuuden kuukauden kuluttua Euroopan parlamentti, ministerineuvosto ja komissio ovat sopineet ehdotuksesta, tarkistetusta direktiivistä bioteknisten keksintöjen ja bioteknisten tuotteiden kaupallistamista varten.
Sen pitäisi antaa bioteknologiayhtiöille ja muille teollisuuden osapuolille selvä käsitys säännöistä, joita niiden on noudatettava, ja siis läpinäkyvämpi ja ennustettavampi järjestelmä.
Tämä on pelkästään hyväksi tämän uuden teknologian tulevaisuudelle Euroopan unionissa.
Samaan aikaan toivoisin, että hallituksemme voivat vakuuttaa maidensa kuluttajat ja ihmiset siitä, että missä tahansa Euroopassa ympäristöön levitettyjä GMO-tuotteita koskevat paljon tiukemmat normit kuin ne, joista olemme päättämässä täällä parlamentissa huomenna, ja että yleisön terveyden ja ympäristön suojelua GMO-keksintöjen vaaroilta koskeviin huoliin on asianmukaisesti puututtu.
Toivon lisäksi, että yksi tämän prosessin merkittävistä ei-lainsäädäntöön liittyvistä tuloksista olisi voimatasapainon siirtyminen GMO-kasvien ja -elintarvikkeiden hyväksymisessä ja valvonnassa yleisön hyödyksi.
Bioteknologiateollisuudelle tämä olisi ainoastaan hyväksi.
Se loisi ilmapiirin, tilanteen, jossa se voisi toimia huolellisesti, perusteellisesti ja toivottavasti menestyksellisesti saadakseen tämän erittäin uljaan uuden teknologian myönteiseen käyttöön, jota meidän kaikkien tulisi pitää myönteisenä, kun siihen liittyy asianmukaiset suojatoimet.
Arvoisa puhemies, arvoisa komission jäsen, hyvät parlamentin jäsenet, haluaisin aluksi kiittää esittelijä David Bowea hänen tekemästään kovasta työstä.
Hän on todella aina yrittänyt löytää kompromisseja tähän vaikeaan asiakokonaisuuteen, mutta kaikille aloille ei ole löytynyt sellaisia kompromisseja, joita parlamentin kaikki puolueryhmät voisivat kannattaa.
Sen vuoksi äänestämme huomenna paikoitellen vastaan.
Ne, jotka tuntevat minut, tietävät, etten ole geenitekniikan varaukseton kannattaja.
Monet siihen liittyvät asiat huolestuttavat minuakin.
Myös viime viikolla kuulemamme uutiset ihmisen genomin lähes täydellisestä selvittämisestä saavat minussa aikaan sekavia tunteita, sillä uskon, ettei meillä Euroopan unionissa ole vielä riittävän tiukkoja sääntöjä ihmiseen liittyvää bioteknologian sovellusalaa varten.
Tänään kyse on kuitenkin geneettisesti muunnettujen organismien levittämisestä, ennen kaikkea kasveista.
Ja tältä osin tilanne on omasta mielestäni ja PPE:n mielestä erilainen.
Yhteinen kanta ei ole liian heikko taatakseen väestön turvallisuuden, kuten jotkut uskottelevat meille, vaan se on erittäin tiukka.
Siinä on suunniteltu hyvin monia valvontaa, merkitsemistä ja yleisölle annettavaa tietoa koskevia sääntöjä.
Yhteinen kanta takaa riittävän turvallisuuden ihmisille ja ympäristölle.
PPE vastustaa sen vuoksi yhteisen kannan tiukentamista, ennen kaikkea eräillä kriittisillä aloilla.
Jos eräät tiukentavat tarkistukset hyväksytään, kasvien alaan liittyvä bioteknologia voidaan unohtaa ja silloin se voidaan myös heti kieltää kokonaan, mitä emme kuitenkaan halua.
Otan geenisiirron esimerkiksi.
Sen yhteydessä puhutaan aina kasvihirviöistä ja superrikkakasveista.
Mutta kun asiaa tarkastellaan yksityiskohtaisesti, ei kuitenkaan ole totta, että geneettisesti muunnetun kasvin jokainen risteytys merkitsisi katastrofia ympäristölle.
Minulla on tässä asiassa avaintodistaja.
Liittopäivien vihreiden entinen tutkimuspoliittinen tiedottaja sanoi kerran, ettei pelloilla kasva kasvihirviöitä.
Vihreät eivät valitettavasti enää asettaneet häntä liittopäiväehdokkaaksi, mutta hän on siitä huolimatta oikeassa.
Olemme jättäneet tarkistuksen sen vuoksi, että näitä vaaroja pidettäisiin silmällä, mutta että geenisiirtoa ei pitäisi kieltää kokonaan.
Vastustamme myös bioteknologian syrjintää vahingonkorvausvelvollisuuden alalla.
Emme halua erityistä geenitekniikan alan vahingonkorvausvelvollisuutta vaan yleisen ympäristövastuun.
Nythän sanotaan usein, että komissio on pakotettava tekemään lopultakin jotain.
Minäkin olen samaa mieltä, mutta meidän pitäisi toki ensin antaa kiitosta Wallströmille: hänhän lupasi Euroopan parlamentissa pidetyn kuulemisen yhteydessä esittää ympäristövastuuta koskevan valkoisen kirjan, ja sen hän on tehnyt.
Hänen edeltäjänsä ei saanut sitä aikaan vuosikausiin, ja meidän pitäisi nyt jatkaa työskentelyä tämän valkoisen kirjan pohjalta ja päättää tähän direktiiviin sisällytettävistä vahingonkorvausvelvollisuutta koskevista erityissäännöistä.
Yhteinen kanta ei ole liian heikko, se on mielestämme joiltakin osin jopa liiankin tiukka.
10 vuoden määräaika luvan vapauttamiselle on juuri kasviviljelyn osalta epäkäytännöllinen, ja sen vuoksi kannatamme David Bowen täällä esittämää tarkistusta, jonka mukaan 10 vuoden määräajan laskettaisiin alkavan vasta kasvien hyväksymisestä.
Uskon, että saamme yhteisen kannan avulla riskit kohtalaisen hyvin hallintaan.
Meidän ei pitäisi tehdä sitä virhettä, että tuhlaamme bioteknologian mahdollisuudet, emmekä sen vuoksi puolla kaikkia tarkistuksia.
Arvoisa puhemies, haluaisin ensimmäiseksi kiittää esittelijä Bowea siitä työstä, jota hän on tehnyt laatiessaan tahallista levittämistä käsittelevän direktiivin muuttamista koskevaa suositusta toiseen käsittelyyn.
Mielestäni tässä asiassa on tehty erittäin hyvää työtä, ja mielestäni yhteiseen kantaan on tehty muutamia olennaisia parannuksia.
Aion ottaa esille mielestäni tärkeimmät kohdat.
Mielestäni on ensinnäkin tärkeää, että ehdotamme nyt varsinaista käyttökieltoa sellaisten aineiden osalta, jotka voivat aiheuttaa resistenssiä antibiooteille.
Se on mielestäni tärkeää terveydellisistä syistä.
Toiseksi haluan todeta, että toisin kuin jäsen Liese, olen sitä mieltä, että on hyvä, että mukana on ehdotus siitä, että yritämme toteuttaa toimia, joilla ehkäistään geenien siirtyminen GMO:ista muihin organismeihin, niin kutsuttu GMO-saastuminen.
Pidän tärkeänä myös sitä, että lupahakemuksia ja lupiin liittyviä kysymyksiä tarkasteltaessa riskien arviointia ei tehdä pelkästään tapauskohtaisesti, vaan että pyritään laatimaan kokonaisarvio myönnettyjen lupien kumuloituvista vaikutuksista niin maan hedelmällisyyteen, ravintoketjuun, biologiseen monimuotoisuuteen kuin niihin terveyteen liittyviin kysymyksiinkin, joilla on merkitystä meille ihmisinä.
Mielestäni siihen käytäntöön, jota tässä asiassa on aiemmin sovellettu, liittyy yksi suuri puute.
Sen vuoksi mielestäni onkin oikein, että lupia tarkastellaan uudelleen joka kymmenes vuosi, siis että lupia voidaan myöntää vain kymmeneksi vuodeksi kerrallaan.
Näin voimme varmistua hyvin siitä, että tarvittava valvonta toteutuu.
Pidän hyvänä myös sitä, että saamme tämän ehdotuksen myötä lainsäädännön, jonka avulla varmistamme sen, että erityisiä aloja koskevaa alakohtaista lainsäädäntöä laadittaessa on noudatettava samoja riskien arviointiin ja valvontaan liittyviä ehtoja, jotka ovat voimassa yleisten direktiivien osalta.
Lopuksi haluan viitata objektiiviseen vastuuseen liittyvään kysymykseen.
Pidän esittelijä Bowen mietintöön sisältyvää alkuperäistä ehdotusta oikeana, koska siinä asetetaan lupaa haluaville yrityksille objektiivinen vastuu ja määrätään, että lupien yhteydessä on otettava vastuuvakuutus.
Jos sellaista vakuutusta ei voi ottaa, luvan myöntämisestä aiheutuu liian suuri vaara.
Toivon, että saamme hyväksyttyä nämä yhteiseen kantaan tehtävät tiukennukset.
Jos niin käy, uskon myös meidän saavan jatkossa GMO:iden käytölle myönnettäville luville sellaisen oikeusperustan, josta on meille hyötyä ja joka takaa tarvittavan turvallisuuden.
Täten saisimme todellisuudessa sen oikeusperustan, jonka olisi pitänyt olla olemassa jo ennen kuin ensimmäinen lupa aikoinaan myönnettiin uusille GMO-kasveille.
Nykyinen oikeusperusta on mielestäni liian heikko.
Arvoisa puhemies, haluaisin painottaa sitä, että tämä keskustelu koskee menettelyyn liittyviä kysymyksiä ja geneettisesti muunnettujen organismien (GMO:iden) määrätietoista käyttöönottoa ympäristössä.
Tämä ei siis ole - vaikka joskus voisi ajatella muulla tavalla - perustavaa laatua oleva keskustelu siitä, mitkä ovat GMO:iden hyödyt ja haitat tai niiden periaatteelliset puolet.
On luonnollisesti niin, että se, mitä ajattelemme GMO:ista, heijastuu kannoissa, joita esitämme keskustelussa näistä menettelyistä ja puitteista, joihin ne sopivat.
Yksinkertaisesti sanottuna, tähän muuten erinomaiseen mietintöön tehdyissä muutoksissa vaikuttaa olevan tärkeintä se, haluammeko helpottaa GMO-teollisuuden toimintaa vai haluammeko aiheuttaa sille unettomia öitä.
Keskustelu tekee myös kuitenkin selväksi sen, että geneettisesti muunnettujen elintarvikkeiden tuotanto herättää melkoisesti kysymyksiä.
Kysymykset ovat eettisiä ja moraalisia sekä liittyvät kansanterveyteen ja ympäristöön.
Nämä kysymykset koskevat myös mahdollisuuksia, joita teollisuus ja tutkimus tarjoavat, sekä kuluttajien valinnanvapautta.
Liberaaliryhmälle ovat tärkeimpiä seuraavat asiat, ja ne otetaan esille myös äänestyksessä.
Ensimmäinen asia on kuluttajien valinnanvapaus.
On luonnollisesti aivan järjetöntä, että kun joku haluaa GMO:ita sisältämättömiä elintarvikkeita, hän ei saa sen parempaa kuin elintarvikkeita, joiden taataan sisältävän GMO:ita korkeintaan yhden prosentin.
Direktiiviluonnos ei koske tätä suoranaisesti, mutta julkinen tiedotus, pakkausmerkinnät ja selkeys, jotka tulevat esille tässä yhteydessä, koskevat täysin tätä asiaa.
Toiseksi, kansalaisilla on oltava hyvät mahdollisuudet olla mukana GMO:iden hyväksymismenettelyn aikana.
Kolmanneksi, tarvitaan tehokas menettely, joka tarjoaa sekä kuluttajille että tuottajille turvallisuuden, ja meidän osaltamme Euroopan unionin suorittaman paremman yhdenmukaistamisen.
Neljänneksi, Euroopassa tulee edistää biotekniikan tutkimusta ja myös tehdä selväksi, mikä on sallittua ja mikä ei.
Tuottajien vastuu on kiistanalainen kysymys.
Me kannatamme kovasti itsesäätelyvaikutusta, joka on sen lähtökohtana.
Haluaisimme mieluiten nähdä, että tämä vastuu on mukana jo kauan odotetussa ympäristövastuun horisontaalisessa sääntelyssä.
Osa meistä on kuitenkin kyllästynyt odottamaan horisontaalista lainsäädäntöä, jota komissio on suunnitellut jo noin kymmenen vuoden ajan, ja haluaa jo nyt ottaa askeleen eteenpäin.
Käsiteltävänämme oleva ehdotus on tärkeä sekä tuottajien että kuluttajien kannalta.
Liberaaliryhmä suhtautuu siihen myönteisesti, ja myös me haluamme kiittää väsymätöntä esittelijää tästä mietinnöstä.
Arvoisa puhemies, huomisesta äänestyksestä tulee Euroopan parlamentin vastuullisuuden ja uskottavuuden indikaattori.
Meidän kannaltamme keskeisiä asioita ovat vahingonkorvausvelvollisuus ja siihen liittyvä vakuutusvelvollisuus.
Jos geeniteknologia on niin riskitöntä kuin teollisuus ja Liese vakuuttavat, herää kysymys, miksi tinkimätöntä vahingonkorvausvelvollisuutta vastustetaan niin jyrkästi.
Mekin haluamme yleisen ympäristövastuun, mutta tiedämme, että komission ehdotuksesta puuttuu asianmukainen vahingonkorvausvelvollisuus geeniteknologialle, laajamittainen vahingonkorvausvelvollisuus.
Sen vuoksi ehdotamme kompromissitarkistusta 45, joka sisältää juuri sen.
Kaikki muu merkitsisi vain lymyilemistä monivuotisen viivyttelypolitiikan turvissa ja asian lykkäämistä epämääräiseen tulevaisuuteen.
On naurettavaa sanoa, että kehotamme komissiota ainoastaan saamaan tämän aikaan vuoteen 2001 mennessä.
Mitä sitten tapahtuu, jos se ei saa tätä aikaan?
Mitä sitten tapahtuu, jos horisontaalinen ympäristövastuu ei katakaan geeniteknologian alaa täydellisesti tai teidän kantanne mukaan, komission jäsen Wallström, kattaa vain Natura 2000 -alueet?
Toinen keskeinen asia meidän kannaltamme on antibioottiresistenssikielto.
Tarvitsemme tältä osin selkeän kiellon.
Jäsen Bowe, en voi ymmärtää, että sanotte, että meillä on huomenna pehmeä äänestys.
Tarkoittaako se, että pokkuroitte geenitekniikkateollisuuden edessä?
Uskoakseni on varsin selvää, ja tieteelliset tutkimukset todistavat tämän, että yhä useammat taudinaiheuttajat tulevat vastustuskykyisiksi ihmisessä, ja olisi tuhoisaa, jos emme enää koskaan pystyisi käyttämään antibiootteja lääkeaineena.
Viimeisenä kohtana on geneettinen saastuminen.
Uskon, että jäsenvaltioilta edellytetään tässä varsin selkeää sitoutumista ja toivon, että huomisesta äänestyksestä tulisi selkeä signaali ympäristö- ja kuluttajansuojalle sen sijasta, että huomisesta tulisi musta päivä ympäristö- ja kuluttajansuojalle.
Arvoisa puhemies, ennalta varautumisen periaatteen käyttäminen on ratkaisevan tärkeää, kun kyse on geneettisesti muunnettujen kasvien levittämisestä ympäristöön.
Nykyään sen pitäisi merkitä muunneltujen kasvien levittämisen lykkäystä.
Niin tieteelliset epäselvyydet, erityisesti leviämisriskien osalta, puutteellinen lainsäädäntö kuin kansainvälisten sopimusten soveltaminenkin ovat perusteita lykkäykselle.
Olemme myös sitä mieltä, että jokaisella EU:n jäsenvaltiolla on oltava oikeus harjoittaa EU:n politiikkaa tiukempaa politiikkaa, ja aiomme sen vuoksi vastustaa tarkistusta 6, jossa ehdotetaan koko yhteisöön levittämistä koskevaa keskitettyä menettelyä.
Huomenna hyväksyttävissä ehdotuksissa ei mennä ollenkaan niin pitkälle kuin haluaisimme.
Aiomme sen vuoksi kannattaa sellaisia asioita, jotka tekevät kokonaisuudesta mahdollisimman hyvän.
Se merkitsee sitä, että aiomme kannattaa suurinta osaa, mutta emme kaikkia esittelijä Bowen mietinnössä mainittuja ehdotuksia.
Aiomme kannattaa sitä, että kasvien levittäjillä on täysi yksityis- ja rikosoikeudellinen vastuu.
Haluamme lopettaa antibioottiresistenssimarkkerien käytön.
Haluamme selkeän pakollisen merkinnän, ja vaadimme, että jokainen hakemus käsitellään erikseen ilman yksinkertaistettuja hakemusmenettelyjä.
Suhtaudumme myönteisesti myös selkeään tiedotusvelvollisuuteen ja siihen, että kolmansiin maihin viennin yhteydessä on saatava määrämaan suostumus.
Arvoisa puhemies, geneettisesti muunnettujen organismien lupamenettelyjä koskeva direktiiviehdotus on palannut parlamenttimme toiseen käsittelyyn, vaikka ensimmäisen käsittelyn jälkeiset tapahtumat ovat vain vahvistaneet aikaisemmin ilmaisemiamme pelkoja.
Vastustimme esitystä 11. helmikuuta 1999 pidetyssä ensimmäisessä käsittelyssä, sillä mielestämme riskejä, joita GMO:t aiheuttavat ympäristölle sekä eläinten ja ihmisten terveydelle, ei lainkaan hallita, ja pelkästään ennalta varautumisen periaatetta noudattamalla tämäntyyppisten organismien levittäminen olisi kiellettävä lopullisesti tai ainakin sitä olisi lykättävä useilla vuosilla.
Arvostelimme lisäksi esityksessä ehdotettuja lupamenettelyjä, jotka mielestämme olivat aivan liian keskitettyjä eivätkä riittävän tiukkoja.
Kuluneen vuoden aikana tutkimukset ovat kuitenkin osoittaneet yhä selvemmin GMO:iden levittämiseen liittyvät vaarat.
Ranskan kansalliskokouksen tutkijalautakunta esitti juuri viime viikolla kantansa, jonka mukaan geneettisesti muunnetuista organismeista peräisin olevien uusien tuotteiden markkinoille saattaminen on sen mielestä ennenaikaista.
Toiseen käsittelyyn tullut teksti tuntuu mielestämme näissä olosuhteissa yhä enemmän aikansa eläneeltä.
Kaikki periaatteelliset vastalauseemme ovat ajankohtaisempia kuin koskaan, samoin kuin ehdotonta lykkäämistä koskeva vaatimus.
Hullun lehmän tautia koskevan tapauksen mukaisesti maalla, joka on vakuuttunut sitä uhkaavasta vakavasta vaarasta, on mielestämme oikeus toteuttaa kansallisia kielto- ja turvatoimenpiteitä.
Miten on mahdollista, että me nykyaikana joudumme vaatimaan näin itsestään selvää oikeutta?
Arvoisa puhemies, keskustelimme helmikuussa 1999 ensimmäisen kerran direktiivin 90/220 muuttamisesta.
Muistan, että kollega Blokland viittasi tuolloin puheenvuorossaan varovaisuusperiaatteeseen.
Siksi olemme iloisia siitä, että neuvosto on painottanut tätä periaatetta yhteisessä kannassa.
Sekä itse direktiivin tekstissä, erityisesti sen 1 artiklassa, että soveltamisessa varovaisuusperiaate on saanut tärkeän osan punnittaessa taloudellisia etuja.
Ajattelen ennen kaikkea yksinkertaistetun menettelyn rajoittamista ja huomion kiinnittämistä GMO:iden jäljitettävyyteen.
Siksi me parlamenttina voimme olla yleisesti ottaen tyytyväisiä edessämme oleviin ehdotuksiin.
Olemme esittelijä Bowelle kiitollisia hänen mietinnöstään.
Hän tekee siinä jälleen joitakin ehdotuksia, joita kannatamme vahvasti.
Olemme hyvin iloisia erityisesti siitä, että kuluttajille aiheutuvien riskien vähentämistä koskevaa testiä on tiukennettu.
Pidämme alkuperäistä tarkistusta 28 artiklan 1 kohtaan vahvempana verrattuna tarkistukseen 32.
Siinä oli mainittu hyvin selkeästi mahdollisuus kuulla eettisiä komiteoita eettisten kysymysten tapauksessa.
Nyt käsiteltävä olevassa tarkistuksessa 32 on keskeisenä vain julkisuuden tärkeys.
Olemme pahoillamme tästä heikennyksestä.
Lopuksi haluan huomauttaa, että emme voi rajoittua näiden uusien tuotantomenetelmien kartoittamiseen ja rajoittamiseen.
Kasvit ja eläimet eivät ole helposti manipuloitavia tuotannontekijöitä.
Bioteknologiaa koskeva keskustelu vaatii kokonaisvaltaista eettistä lähestymistapaa.
Me uskomme, että todellisuus on Jumalan luoma.
Tämän käsityksen perusteella tehtävänämme on suhtautua vastuullisesti luonnolliseen ympäristöömme.
Arvoisa puhemies, tämä keskustelu koskee kasvien tutkimista ja kasvien suojaamista tutkimiselta.
Tämä koskee GMO-tuotteiden mahdollisuutta olla hyväksi ja niiden mahdollisuutta olla vaaraksi ja sitä, kuinka tuota riskiä hallitaan.
Riskiä ei voi poistaa, koska se on osa luonnollista ympäristöämme.
Emme voi ehkäistä kaikkia ihmisen aiheuttamia riskejä, koska se lopettaisi tieteen edistymisen.
Meidän on kuitenkin vastattava yleiseen huoleen mahdollisista ja tuntemattomista vaaroista ympäristöllemme, ravintoketjullemme ja terveydellemme.
Mielestäni on kolme aluetta, joilla meidän on toimittava yleisön vakuuttamiseksi.
Uskoakseni voimme tehdä niin tuhoamatta bioteknologiaa.
Ensinnäkin antibiooteille vastustuskykyiset geenit on vaiheittain poistettava.
Tarkistuksissa asetetaan sitä varten realistinen, mutta kiireellinen päivämäärä vuodeksi 2005.
Toiseksi meidän on avoimesti kerrottava yleisölle, missä koekasveja kasvatetaan.
Tämä on aivan oikein.
Se on oikeudenmukaista.
Vastapainoksi meidän on pyydettävä ympäristötoimintaryhmiä osoittamaan pidättyvyyttä ja vastuuta tuon tiedon suhteen.
Kolmanneksi meidän on perustettava toimintamme Montrealin pöytäkirjalle GMO-tuotteiden viennin osalta, ja tämä on tehtävä molemminpuolisen suostumuksen ja läpinäkyvyyden pohjalta.
Neljänneksi, kuten monet jäsenet ovat sanoneet, meidän on varmistettava vastuu, mutta kysymys onkin siitä, tarvitsemmeko suurempaa vastuuta kuin se, jota sovelletaan muihin ympäristöriskeihin.
Luulen, että emme, niin kauan kuin laeissamme on rikos-, siviili-, tuote- ja ympäristövastuu.
Tämän pitäisi riittää, mutta on viisasta lisätä huolimattomuutta koskeva ehto sellaisena, että sitä voidaan käyttää tuomioistuimissa.
Voimme todella hyötyä GMO-tuotteista, jos asiat hoidetaan oikein.
Kasvinsuojeluaineiden ruiskuttamisen vähentäminen hyödyttäisi ympäristöä, jos kasvatettaisiin sellaisia GMO-kasveja, jotka eivät tarvitsisi niin paljoa kasvinsuojeluaineita.
Meidän on kuitenkin otettava yleisö meidän mukaamme ja tieteen mukaan.
Uskon, että nämä toimet auttavat meitä tekemään juuri niin.
Arvoisa puhemies, ihannetapaus olisi sellainen, että GMO-tuotteita ei levitettäisi ympäristöön ollenkaan.
Jos niin kuitenkin tapahtuu, olisi toteutettava monia toimia sen varmistamiseksi, että ne teollisuuden alat, jotka sanovat tämän teknologian olevan turvallista, ottavat vastuun.
Tästä syystä en ymmärrä, miksi alan teollisuus ja lobbaajat ovat niin huolissaan vastuukysymyksestä.
Jos ne ovat niin varmoja siitä, että heidän tuotteensa ovat turvallisia, miksi ne sitten pelkäävät vastuun ottamista, sekä tuotevastuun että korvausten osalta.
Toinen asia, jota haluan käsitellä, on saastuminen geenien siirtymisen johdosta.
Olemme tilanteessa, jossa tavanomaiset maatilat voivat saastua GMO-tuotteilla.
Se tarkoittaa, että ei ole olemassa vapaata valinnan mahdollisuutta, ei maanviljelijöillä itsellään - tämä on totta myös luonnonmukaisten viljelijöiden osalta - eikä kuluttajillakaan, pitkän ajan kuluessa.
Jos tavanomaiset maatilat tai luonnonmukaiset maatilat saastuvat, kuluttajalle ei periaatteessa ole vapaata valinnan mahdollisuutta.
Tätä ei voida hyväksyä.
Loppujen lopuksi GMO-teollisuudella ei ole mitään tarjottavaa kuluttajalle tai ympäristölle, ei edes kemikaalien käytön osalta.
On ironista ajatella, että samat teollisuuden alat, jotka markkinoivat tätä niin sanottua kemikaalitonta maataloutta, ovat aivan samat, jotka ovat syytäneet meille kemikaaleja jo vuosien ajan ja jotka ovat saaneet nuo kasvit riippuvaisiksi kemikaaleista myös tulevaisuudessa.
Arvoisa puhemies, haluaisin kiittää parlamentin jäsen Bowea hänen mietinnöstään ja käsitellä minuutin aikana neljää tärkeää kysymystä, joista on jo puhuttu.
Ensinnäkin kansanterveyden suojelu.
Mielestämme on kiellettävä jyrkästi antibiooteille resistenttien geenien käyttö.
Saksa, Luxemburg ja Itävalta ovat näyttäneet esimerkkiä ja kieltäneet Novartisin maissin käytön, koska se sisältää laajavaikutteiselle antibiootille, ampisilliinille resistentin geenin.
Toiseksi sitoutuminen kansainvälisiin sopimuksiin.
Tarkistuksessa 1 viitataan Montrealin pöytäkirjaan ja tarpeeseen puolustaa bioturvallisuutta ja kuulla kolmansia maita ja pyytää niiltä lupa vientiä varten.
Kolmanneksi vahingonkorvausvastuuta koskeva lauseke, joka on todella selkeä niiden osalta, jotka ovat vastuussa näiden geneettisesti muunnettujen organismien levittämisestä, jotka voivat aiheuttaa vahinkoa ihmisten terveydelle tai ympäristölle.
Lopuksi, arvoisa puhemies, geneettisen saastumisen ehkäiseminen.
Toisin sanoen, on vältettävä siirtogeenisen siitepölyn levittämistä, sillä se voi levitä ja saastuttaa muita kasveja ja aiheuttaa näin ollen vakavaa vahinkoa ympäristölle.
Arvoisa puhemies, haluaisin aloittaa onnittelemalla jäsen Bowea hänen puolueettomasta ja tasapainoisesta esityksestään.
Aikaisemmissa parlamentin keskusteluissa olen kirjauttanut mielipiteeni bioteknologiasta.
Käytettävissä olevana lyhyenä aikana vetoan komissioon ja tietenkin myös parlamenttiin, jotta ne tekisivät kiireesti ne johtopäätökset, joita tarvitaan lievittämään kuluttajien tällaisen teknologian kansanterveyteen, ympäristönäkökohtiin liittyviä ja eettisiin näkökohtiin liittyviä pelkoja, jolla on mahdollisuus antaa merkittävä panos elintarviketuotantoon ja kansanterveyteen.
Tietenkin kuluttajilla on huolensa.
He ovat oikeutettuja syvälliseen ja riippumattomaan arviointiin tästä nopeasti muuttuvasta teknologiasta.
Mitä kauemmin annamme hämmennyksen olla olemassa, sitä suuremmalla viipeellä yhteiskunta saa hyödyn sen täydestä potentiaalista.
Tässä suhteessa bioteollisuus on itse ollut selvästi mukana aiheuttamassa yleistä levottomuutta sellaisten käytäntöjen suunnitellulla käyttöönotolla, joita on mahdoton hyväksyä.
Näitä ovat siementuholaisteknologia ja muut eettiset asiat, kuten kokeilu ihmisalkioilla.
Erityisesti juuri parlamentin valppauden ansiosta varoituskelloa soitettiin monien tämän tutkimuksen hakemukseen liittyvissä näkökohdissa.
Nyt on kuitenkin olemassa myönteisiä osoituksia siitä, että teollisuudessa on otettu huomioon parlamentin huoli tässä asiassa.
Osoitus siitä, että geneettisellä tutkimuksella voidaan saada aikaan myönteinen vaikutus elintarviketuotantoon näkyy, Monsanton äskettäisessä lausunnossa merkittävästä läpimurrosta riisin geneettisessä rakenteessa.
Riisi on peruselintarvike, josta miljoonat kehitysmaissa ovat riippuvaisia ja jonka osalta on merkittävä huoli toimitusten jatkuvuudesta.
Perimmäinen kysymys kaikkien GMO-teknologian soveltamiseen liittyvien näkökohtien osalta, erityisesti elintarviketuotannossa, on läpinäkyvyys, kuluttajatieto ja täsmälliset merkinnät.
Lyhyesti sanottuna kuluttajalle on aina annettava mahdollisuus valita.
Arvoisa puhemies, arvoisat parlamentin jäsenet, geneettisesti muunnetut organismit ja niiden levittäminen huolestuttavat eurooppalaisia kuluttajia täysin perustellusti.
Teollisuuden lobbausryhmä jatkaa pyhistä pyhimmän taloudellisen voiton nimissä häikäilemätöntä tulella leikkimistä sekä vaarallista peliä elintarviketurvallisuudella ja kuluttajien terveydellä.
Euroopan unionin velvollisuutena on säätää tiukkoja lakeja, joilla alkemistit saadaan vastuuseen, tuotteiden laatua pystyään valvomaan ja joilla kansalaisille voidaan tiedottaa asioista selkeällä tavalla.
Olemme täysin yhtä mieltä tähän mietintöön sisältyvästä filosofiasta.
On ehdottomasti korostettava kattaviin tietoihin perustuvaa jäljitettävyyttä myös GMO:ita tuovien tai vievien kolmansien maiden osalta.
Kuluttajasuoja edellyttää todellakin tasa-arvoista käsittelyä, jotta voidaan estää kaupan vinoutuminen ja Euroopan markkinoilla myytäväksi kelpaamattomien tuotteiden vienti.
Meidän on vaadittava myös määrämaan suostumusta ennen minkäänlaisen kaupankäynnin aloittamista.
Levittämistä harjoittavan toimijan vastuu on ehdottomasti osoitettava, mutta lisäksi vastuu on määritettävä tarkoin ja hätiköimättä, jotta vältetään ympäristövastuun liiallinen yleistäminen.
Ympäristön vaarantamista on arvioitava myös analysoimalla vuosittain GMO:iden levittämiseen liittyviä kustannuksia ja hyötyjä.
Arvioinnin on oltava avointa, ja sen on katettava eläinten ja kasvien terveys sekä julkinen ja yksityinen omaisuus.
Arvoisa puhemies, biotekniset sovellutukset lisääntyvät nykyään paljon, ja niistä tulee yhä tärkeämpiä taloudelle ja yhteiskunnalle, koska geneettisesti muunnettujen organismien sovellutusten hyödyntäminen tulee olemaan ratkaisevan tärkeää ihmisten elämänlaadun parantamiselle.
Näin ollen on tarpeellista säätää nykyaikainen kehys, joka säätelee geneettisesti muunnettujen organismien kehitystä, käyttöönottoa ja hyödyntämistä.
Euroopan unioni ei voi pysyä peränpitäjänä suhteessa Amerikan yhdysvaltoihin ja Japaniin.
Tämä ei kuitenkaan tarkoita, että jättäisimme huomioimatta turvallisuuden, jonka pitää aina liittyä kaikkiin näihin innovatiivisiin sovellutuksiin, kansanterveyden turvaamisen ja ympäristönsuojelun.
Minun on korostettava, että viime aikoina olemme saaneet todistaa jatkuvaa tiedotussotaa, joka liittyy turvallisuuteen ja geneettisesti muunnettuihin organismeihin.
Tämä aiheuttaa sekaannusta kuluttajien keskuudessa, minkä johdosta he eivät kykene muodostamaan oikeaa käsitystä bioteknologian sovellutusten hyödyistä ja vaaroista.
Meidän on siis saatava kuluttajien luottamus, ja tämä tapahtuu tietenkin toimilla, jotka vahvistavat turvallisuutta.
Esimerkiksi sellaisten geneettisesti muunnettujen organismien valmistamisen tai käytön kieltäminen, jotka sisältävät antibioottien sietokykyä lisääviä geenejä, samoin kuin objektiivinen ja kattava tiedotus asianomaisille tahoille ja laajalle yleisölle ovat tällaisia luottamusta rakentavia toimia.
Käsillä olevassa direktiivissä parlamentti oli vaatinut ensimmäisessä käsittelyssä tarkistuksia, jotka kattavat kaksi edellä mainittua tavoitetta, eli siis käytännöllisen säädöskehyksen geneettisesti muunnettujen organismien tarkoitukselliselle levittämiselle ja kaupalle yhdessä sellaisten toimien kanssa, jotka suojelevat kansalaisten terveyttä ja ympäristöä, sekä huolehtimisen tiedottamisesta yleisölle ja kuluttajille.
On lisäksi tärkeää, että ennakoidaan direktiivin mukauttamista ja tarkistamista bioteknologian ja sen sovellutusten nopean kehitystahdin edellyttämällä tavalla.
Lopuksi, arvoisa puhemies, haluaisin puhua hieman asiasta, jota korostin ympäristöasioiden, kansanterveyden ja kuluttajapolitiikan valiokunnassa ja joka ansaitsee erityistä huomiota ja koskee turvallisuuskysymystä.
Tässä asiassa odotamme komissiolta laajaa ehdotusta, joka koskee vastuuta tuotteesta ja sen turvallisuudesta.
Meidän pitää välttää ylilyönnit, jos haluamme tämän näin paljon toiveita herättävän alan kehittyvän ja saavan tukea päätettävänä olevalta direktiiviltä.
Arvoisa puhemies, elintarvikkeiden geneettinen muuntelu tarkoittaa, että raja eri lajien välillä rikotaan esimerkiksi siirtämällä kalan geeni mansikkaan.
Se ei ole mahdollista perinteisessä maataloudessa.
Tähän geenien näpelöintiin liittyy tuntemattomia vaaroja.
Siksi tarvitaan toimenpiteitä geenisiirron välttämiseksi, jotta voitaisiin välttää sitä, että tämä kalan geeni alkaa levitä myös perinteisesti tai biologisesti kasvatetuissa mansikoissa.
Geeniteknologiateollisuus väittää, että tällaisen ei-toivotun leviämisen riski on pieni.
Jos riskit ovat pieniä, on käsittämätöntä, että geeniteknologiateollisuus ei halua hyväksyä oikeudellista vastuuta.
Ehkä ympäristölle ja ihmisten terveydelle kuitenkin koituu vaaraa, jolloin tällainen vastuulauseke on kaksin verroin tarpeellisempi.
Kristillisdemokraatit pelaavat vaarallista peliä.
Vaarallisen jätteen sijoittamista koskevan direktiivin tapauksessa he kannattavat vastuulauseketta, mutta nyt kun on kysymys geeniteknologiasta, he haluavat yhtäkkiä odottaa viisi vuotta.
Jos nyt ei säännellä geenielintarvikkeita koskevaa vastuuta, kansalaisten epäluulo tämäntyyppisiä elintarvikkeita kohtaan vain kasvaa.
Kristillisdemokraattien kanta kääntyy täysin geeniteknologiateollisuutta vastaan.
Arvoisa puhemies, geenitekniikka ja bioteknologia kuuluvat tulevaisuuden ehdottomiin avainteknologioihin.
Jos me EU:ssa vaikeutamme geeniteknisesti muunnettujen organismien käyttämistä tai jopa estämme sen, ohjaamme itsemme lopullisesti sivuraiteelle tällä tärkeällä alalla.
Olemme jo nyt paljon muista valtioista jäljessä.
Tästä syntyvät kilpailuhaitat olisivat suunnattomia tutkimuksen, jalostuksen, siementen lisääjien, maanviljelijöiden ja myös kuluttajien kannalta.
Monet Euroopan unionin sisäiset ryhmittymät käyttävät kuitenkin juuri tätä estämistaktiikkaa.
Se näyttää ilmeisesti olevan pikemminkin aatteellista, sillä monia asioita ei voida yleensä perustella ollenkaan asiallisesti.
Tällaisia estämisyrityksiä on myös lukuisissa Bowen mietintöä koskevissa tarkistuksissa.
Niiden tunnusmerkkinä on se, että niissä vaaditaan mahdottomia, vaikka tiedetään hyvin, että nämä vaatimukset ovat mahdottomia täyttää ja ne voivat näin ollen kokonaan estää GMO:iden vapauttamisen.
Tämä koskee erityisesti geenisiirtoa, jota ei yksinkertaisesti voida estää avomaalla, ja myös vahingonkorvauskysymystä.
Erillistä vahingonkorvausvelvollisuutta koskeva vaatimus johtaa siihen, että maanviljelijät eivät uskalla käyttää GMO:ita.
Viljelyalarekisterin pitämisen muulloin kuin kokeiluvaiheessa katson myös epärealistiseksi, sillä lähden siitä, että 80 - 90 % maatalousmaasta olisi muutaman vuoden kuluttua merkitty tähän rekisteriin.
Kukaan ei halua vähätellä geenitekniikan riskejä, en minäkään.
Mutta emme myöskään saa julistaa sitä pannaan.
Maataloudessa on aina ennenkin ollut pyrkimyksenä kehittää tehokasta kasvi- ja eläinmateriaalia määrätietoisten jalostustoimien avulla.
Tekniikka kehittyy - myös jalostuksen alalla - ja yhtenä uutena tekniikkana on geneettinen muuntaminen.
Meidän tehtävänämme on huolehtia tämän tekniikan käyttämisen vastuullisuudesta eikä estää itse käyttämistä.
Arvoisa puhemies, kehottaisin kollegoja vahvistamaan tätä mietintöä vaatimalla ympäristövastuuta.
GMO:iden tuottajia on vaadittava ottamaan vakuutus kaikkia niiden tuotteiden leviämisestä ihmisten terveydelle tai ympäristölle aiheutuvia vahinkoja vastaan.
Komissio lupasi ottaa käyttöön horisontaalisen lainsäädännön jo yli kymmenen vuotta sitten.
Vaikka meillä on nyt valkoinen kirja, varsinaisen lainsäädännön saaminen kestää vielä monta vuotta.
Tämä tarkoittaa sitä, että jos sitä ei hyväksytä tähän direktiiviin, uhrit maksavat kaikki vahingot niiden yritysten sijaan, jotka saavat kaikki voitot.
Tuhannet ihmiset kaikkialla Euroopassa ovat päättäneet olla ostamatta GMO:ita sisältäviä tuotteita terveys- ja ympäristöhaitoista saatujen todisteiden johdosta.
Meidän on käsiteltävä näitä erittäin todellisia kysymyksiä.
Kehottaisin kollegoita hyväksymään ryhmäni vastuuvakuutusta, GMO-saastumista ja antibiooteille vastustuskykyisiä geenejä koskevat tarkistukset.
Kuluttajat vaativat tiukkaa valvontaa eivätkä tyydy vähempään.
On elintärkeää, että tarvittavat suojatoimet sisällytetään tähän direktiiviin.
Arvoisa puhemies, olen iloinen siitä, että parlamentti voi yhteistyössä neuvoston kanssa vihdoinkin antaa Euroopalle mahdollisuuden puolustaa GMO:ihin liittyviä oikeuksiaan.
Meidän on kuitenkin otettava huomioon, että emme voi vain jättää asioita sikseen ja luulla, että työ on tehty.
Olemme valinneet lupamenettelyn, joka tulee olemaan huomattavasti yhdysvaltalaista menettelyä rajoittavampi, ja se vaikuttaa tietenkin mahdollisuuksiimme pitää kiinni parhaimmista yrityksistä ja parhaimmista tutkijoista.
Sen vuoksi niiden käsittelyä koskevien määräaikojen, jotka me hyväksymme, pitää perustua pikemminkin ääritapauksiin kuin säännöllisiin tapauksiin.
Meidän on hylättävä ehdotus, jonka mukaan GMO:iden levittäjä on täysin vastuussa mahdollisista vahingoista.
Euroopan tiukkojen lupamenettelyjen vuoksi viranomaisten on tietenkin kannettava osa vastuusta.
Vain tällaisen viranomaisten ja yritysten välisen vastuunjaon avulla voidaan kompensoida ne kilpailulliset heikkoudet, joita hankala menettely aiheuttaa, ja vain näin meistä voi tulla yhdysvaltalaisia kilpailukykyisempiä.
.
Arvoisa puhemies, kun aloitin komissiossa viime syksynä, huomasin erittäin pian, että direktiivi GMO:iden tahallisesta levittämisestä olisi yksi kaikkein herkimmistä asioista vastuualueellani.
Geneettisesti muunnetut tuotteet ja bioteknologia antavat aihetta monille kysymyksille ja huolille.
Ehkä kaikkein tärkeimmät ovat: mitkä ovat hyödyt?
Mitkä ovat vaarat?
Kuinka parhaiten vältämme mahdolliset negatiiviset vaikutukset?
Kuinka varmistamme sen, että meillä on käytettävissämme kaikki olennainen tieto?
Jotta voisimme puuttua näihin kolmeen kansalaisten esiin nostamaan huoleen, tarvitsemme laajaa ja avointa keskustelua, johon kaikki tärkeimmät tahot osallistuvat eikä pelkästään asiantuntijoiden voida antaa käydä keskustelua.
Tässä Euroopan toimielinten, jäsenvaltioiden, teollisuuden ja tieteen on otettava vastuunsa.
Pohjana näihin haasteisiin vastaamiselle on oltava tehokas ja läpinäkyvä lainsäädännöllinen kehys.
Haluaisin erityisesti kiittää esittelijä Bowea ja ympäristöasioiden, kansanterveyden ja kuluttajapolitiikan valiokuntaa sen kovasta työstä nopean ja tärkeän panoksen antamisessa.
Meidän roolimme Euroopan politiikan tekijöinä on oltava se, että annamme tasapainoiset vastaukset näihin uusiin haasteisiin.
Tarvitsemme sääntelypuitteet, jotka perustuvat turvallisuuteen ja ennalta varautumisen periaatteeseen, jotka varmistavat korkeatasoisen terveyden ja ympäristön suojelun.
Samaan aikaan sääntelypuitteiden on sallittava yhteiskunnan hyötyä uudenaikaisen bioteknologian kehityksestä.
Meidän eurooppalainen GMO:ita koskeva lainsäädäntömme takaa jokaista Euroopan markkinoille tulevaa GMO-tuotetta koskevan yksilöllisen ja perusteellisen riskiarvioinnin.
Olemme täällä tänään vahvistaaksemme ja parantaaksemme olemassa olevia puitteita.
Asian herkkyys ja monimutkaisuus saattaa selittää sen, miksi edessämme on yhteensä 52 tarkistusta toisessa käsittelyssä.
Komissio voi hyväksyä kokonaan tarkistukset 9, 17, 19, 29 ja 47, joissa parannetaan tekstin laatua ja selkeyttä.
Komissio voi myös periaatteessa hyväksyä tarkistukset 1 - 4, 8, 11, 24, 35 - 38, 46, 48, 49 ja 52.
Niissä vahvistetaan edelleen komission aikomusta vakiinnuttaa tehokkaat läpinäkyvät ja tasapainoiset sääntelypuitteet GMO:ille.
Saanen kommentoida lisää tarkistusta 1 ja tarkistuksia 13, 14 ja 28, jotka kaikki liittyvät bioturvallisuuspöytäkirjaan ja GMO:iden tuontia ja vientiä koskeviin velvoitteisiin.
Euroopan yhteisö oli yksi liikkeellepanijoista bioturvallisuutta koskevan Cartagenan pöytäkirjan menestyksellisessä hyväksymisessä tammikuussa.
Komissio pitää siksi myönteisenä tarkistuksen 1 henkeä.
Siinä viitataan tarpeeseen antaa asianmukaiset ehdotukset pöytäkirjan toteuttamista varten, kun se ratifioidaan - työ on jo alkanut.
Komissio ei kuitenkaan voi hyväksyä tuontia ja vientiä koskevien ehtojen sisällyttämistä direktiivin tekstiin.
Uskomme, että pöytäkirjan vaikutuksia Euroopan unionin lainsäädäntöpuitteisiin ei ole vielä kokonaan arvioitu.
Tarkistuksia 13, 14 ja 28 ei voida siksi hyväksyä tämänhetkisessä tarkistustyössä.
Siirryn seuraavaksi puhumaan vastuukysymyksestä.
Tiedän, että tämä on kaikille teille tärkeä poliittinen aihe.
Kun tein esitykseni parlamentille syksyllä, lupasin, että ympäristövastuita koskevaan valkoiseen kirjaan tulee erityishuomautus GMO:ista.
Komissio teki juuri niin hyväksyessään valkoisen kirjan tänä vuonna.
Komissio on sitä mieltä, että horisontaalinen lähestymistapa on tehokkain tapa taata kattava vastuujärjestelmä ympäristöhaittojen varalta.
Tämä tuo selvyyttä kantajille ja ehkäisee porsaanreikiä.
Tämä on myös paras tapa täydentää olemassa olevaa horisontaalista tuotevastuujärjestelmää, joka jo kattaa GMO:t.
Voin vakuuttaa teille, että teen parhaani voidakseni esitellä vastuuta koskevan lainsäädäntöehdotuksen ennen vuoden 2001 loppua.
Voin siksi periaatteessa hyväksyä tarkistukset 2, 36 ja 46, siltä osin kuin niissä viitataan komission valkoiseen kirjaan.
Olkaamme selkeitä, jos tämä sisällytetään tähän direktiiviin, täytyy laatia sääntöjä juridisen selvyyden varmistamiseksi ja kuinka kauan se kestää?
Tämä on otettava huomioon asiaa tarkasteltaessa.
En voi kuitenkaan hyväksyä tarkistuksia 33, 40 ja 45.
Olen lisäksi täysin tietoinen ehdotettujen tarkistusten esiin nostamien tiettyjen muiden näkökohtien poliittisesta tärkeydestä.
On selvää, että antibiootti-resistanssimarkkerit on vaiheittain poistettava käytöstä ja korvattava vaihtoehdoilla niin nopeasti kuin käytännössä mahdollista.
Vaiheittainen poistaminen on jo otettu huomioon yhteisessä kannassa.
Komissio suostuu vahvistamaan tätä poliittista viestiä.
Komissio ei voi suostua antibiootti-resistenssimarkkereita sisältävien GMO:iden kokonaiskieltoon.
Tällä hetkellä ei ole tieteellisiä todisteita siitä, että kaikki tämäntyyppiset GMO:t vaikuttavat päinvastaisesti ihmisten terveyteen ja ympäristöön.
Sen sijaan meidän on jatkettava kattavien tapauskohtaisten riskianalyysien tekemistä.
Näissä rajoissa tarkistukset 11, 37, 48 ja 52 ovat siksi periaatteessa hyväksyttäviä.
Komissio voi myös periaatteessa hyväksyä tarkistukset 3, 4, 8, 24 ja 35 niiltä osin kuin ne ovat tekstin logiikan mukaisia ja sopivat lainsäädännöllisiin kokonaiskehyksiin.
Komissio voi siksi suostua johdanto-osan kappaleeseen, joka koskee sosioekonomisia näkökohtia, jotka viittaavat komission kertomuksentekovelvoitteeseen.
Tämä tehdään kolmen vuoden välein 30 artiklan mukaan.
Komissio pitää geenien siirtymistä koskevia tarkistuksia 38 ja 49 myönteisinä.
Ne muodostavat tasapainoisen lähestymistavan täydellisen kieltämisen ja sallivan lähestymistavan välillä.
Sanamuodon on kuitenkin oltava samansuuntainen kuin direktiivin teksti.
Lisäksi komissioviittaus on poistettava, koska komissio ei välttämättä ole missään roolissa B-osassa - kansallinen lupa.
Komissio ei voi hyväksyä geenien siirtymisen estämistä koskevaa tarkistusta 12.
Kuten tiedämme, geenien siirtyminen organismien välillä on yleinen ilmiö luonnossa.
Sen sijaan meidän on varmistettava, että geenien siirtymisen potentiaaliset riskit arvioidaan perinpohjaisesti ennen kuin GMO-tuotteet vapautetaan tutkimukselle tai saatetaan markkinoille.
Komissio ei voi hyväksyä tarkistuksia 22 ja 23 sellaisina kuin ne ovat, koska näissä tarkistuksissa ennakoidut ehdot eivät toimisi direktiivin mukaisessa lupajärjestelmässä.
Tämä sekä hallinnollisista että juridisista syistä.
Komissio tunnustaa kuitenkin, että nämä tarkistukset tähtäävät käsittelemään mahdollisia ongelmia, joita tietyt teollisuudet saattavat kohdata tiukan ajan mukaan rajatun luvan johdosta.
Tämä koskee erityisesti kasvien kasvatusteollisuutta.
Komissio harkitsee siksi sitä, kuinka nämä huolet voidaan ottaa asianmukaisesti huomioon, samalla kun varmistetaan poliittinen, oikeudellinen ja hallinnollinen johdonmukaisuus.
Tässä yhteydessä tarkistusta 26 ei voida myöskään hyväksyä, koska tämä rajoittaisi vapaaehtoisen luvan aikarajoituksen joustavuutta uudistusta varten.
Tarkistuksessa 25 pyritään esittämään ehtoa, joka sallisi eriytyneiden menettelyjen ottamisen käyttöön direktiivin C-osan mukaisesti.
Tämä rakentuu alkuperäiseen ehdotukseen sellaisena kuin se esitettiin parlamentin ensimmäisessä käsittelyssä.
Tämä tarkistus menee kuitenkin pidemmälle kuin komission ehdotus, ja komission on siksi mahdoton hyväksyä sitä sellaisena kuin se nyt on.
Komissio on kuitenkin valmis harkitsemaan uudelleen tätä tarkistusta aikaisemman ehdotuksensa perusteella ja kokonaiskompromissin puitteissa.
Lopuksi haluaisin käsitellä pakettina niitä tarkistuksia, joita en ole vielä käsitellyt.
Komissio ei voi hyväksyä tarkistusta 21, koska tulevien lainsäädännöllisten toimien oikeusperusta riippuu sen sisällöstä eikä sitä voida luoda etukäteen tällä direktiivillä.
Keskitettyä menettelyä yhteisön tasolla koskevaa tarkistusta 6 ei voida hyväksyä.
Haluaisin kuitenkin painottaa sitä, että keskitetyn menettelyn huolellinen arviointi tehdään direktiivin 30 artiklan edellyttämässä komission kertomuksessa.
Luonnontieteiden ja uusien teknologioiden etiikkaa käsittelevän eurooppalaisen työryhmän työtä koskevien tietojen ja heidän mielipiteiden saaminen on tärkeää yleiselle arvioinnille.
Komissio on kuitenkin sitä mieltä, että tämä on silti asianmukaisesti otettu huomioon komitean työjärjestyksessä.
Tarkistusta 32 ei voida siis hyväksyä.
Tarkistuksia 5, 7, 10, 15, 16, 18, 20, 27, 30, 31, 34, 39, 41 - 44, 50 ja 51 ei voida myöskään hyväksyä, koska niiden mukana tulisi oikeudellista ja teknistä epävarmuutta tai ne vaarantaisivat yhteisessä kannassa saavutetun kokonaistasapainon.
Johtopäätöksenä on se, että me tarvitsemme kiireesti tarkistetun direktiivin 90/220.
Sen on varmistettava korkea suojaustaso ihmisen terveydelle ja ympäristölle ja samalla sallittava yhteiskunnan hyötyminen näistä uusista teknologioista.
Jotta saisimme oikean tasapainon näiden kahden oikeutetun huolen välille, tarvitsemme läpinäkyvän prosessin, laajan vuoropuhelun ja vahvan poliittisen johtajuuden.
Meidän kaikkien on otettava vastuumme tämän saavuttamisesta, ja vain näin voitamme kansalaistemme uskon ja luottamuksen.
Arvoisa puhemies, uskon, että huominen äänestys on niin tärkeä, että pyydän komission jäsentä selittämään ehkä vielä kaksi asiaa, jotta tiedämme huomenna, mistä äänestämme.
Arvoisa komission jäsen, ensimmäinen kysymys kuuluu: ymmärsinkö teidät oikein, voitteko vakuuttaa, että liitätte ympäristövastuuseen vakuutusvelvollisuuden, kyllä vai ei?
Pyydän teitä vastaamaan joko kyllä tai ei.
Vai pitääkö paikkansa, että hyväksytte vain vahingonkorvausvelvollisuuden sellaisena kuin se on suunniteltu valkoisessa kirjassa, toisin sanoen vain Natura 2000 -alueiden osalta, toisin sanoen ilman vakuutusvelvollisuutta?
Selkokielellä tämä tarkoittaa, että jos tapahtuu vahinko eikä aiheuttajaa voida saattaa vastuuseen siitä, kansalaiset maksavat sen, siis veronmaksajat.
Voitteko taata parlamentille aivan selkeästi, että horisontaaliseen direktiiviin sisältyy vakuutusvelvollisuus - haluaisin saada vastaukseksi joko kyllä tai ei?
Toinen kohta: ette valitettavasti käsitellyt tarkistusta 42.
Voitteko vahvistaa, ettei ole olemassa EU-lainsäädäntöä GMO:ita varten, kun ne ovat suljetuissa oloissa?
Tiedätte, että niitä koskeva sääntely puuttuu suljettuja oloja koskevasta direktiivistä ja yhteisen kannan 2 artiklan 4 kohdasta puuttuu samalla sääntely suljetuissa oloissa käytettäviksi tarkoitetuille GMO:ille.
Lainsäädännössä on siis tällä kohtaa aukko, ja uskon, että tämä on hyvin tärkeää huomisen äänestyksen kannalta.
Ehkä vielä yksi viittaus: kumpikaan direktiivi ei siis kattaisi suljetuissa oloissa olevaa siirtogeenistä kalaa.
Pyydän teitä ottamaan hyvin selkeästi kantaa tähän asiaan.
En avaa keskustelua uudelleen.
Annan puheenvuoron komission jäsenelle, jos hän haluaa vastata näihin kahteen erityiskohtaan, mutta minusta komission jäsenen vastaus oli erittäin selvä ja kattava.
Komission jäsen Wallström, haluatteko vastata?
.
(EN) Arvoisa puhemies, aloitan jäsen Breyerin kysymyksen toisella osalla.
On totta, että ei ole olemassa mitään erityistä yhteisön lakia geneettisesti muunnettuja kasveja ja eläimiä sisältävien tuotteiden käyttöä varten.
Yhteisen kannan 2 artiklan 4 kohdassa velvoitetaan jäsenvaltiot varmistamaan, että näitä GMO:ita ei anneta kolmannelle osapuolelle, ellei käytössä ole tiukkoja toimia, jotka koskevat muiden tuotteiden sisältämiä GMO:ita, ja muuten ilmoittaminen direktiivin C-osan mukaan on välttämätöntä.
Tarkistuksessa 42 estetään kaikki geneettisesti muunnettujen kasvien vaihto tutkimustoimintaan sisältämiskäytön mukaisesti, kunnes yhteisön lainsäädäntö on voimassa.
Tästä syystä emme voi hyväksyä tarkistusta 42.
Kuten tiedätte, olemme nyt julkaisseet valkoisen kirjan ympäristövastuusta.
Se on nyt avoin kommenteille ja näkökannoille, ja olemme valmiit keskustelemaan siitä, koska haluan varmistaa, että tämä ympäristövastuukirja kattaa GMO:t.
Teidän näkökantanne ovat myös tervetulleita.
Aion varmistaa, että tämä kirja kattaa GMO:t.
Se kattaa jo tuotevastuun.
Vakuutus on yksi asioista, joita meidän on tutkittava perusteellisemmin ja josta meidän on saatava muiden osapuolten käytännön asioita koskevat näkökannat.
Valkoinen kirja on ensimmäinen askel, kuten tiedätte.
Siitä on keskusteltava syvällisesti, ja palaan asiaan ehdotuksen kanssa.
Uskon, että on mahdollista ottaa käyttöön vakuutusjärjestelmä.
Keskustelu on päättynyt.
Äänestys toimitetaan huomenna klo 11.30.
Nautaeläinten tunnistus- ja rekisteröintijärjestelmä sekä naudanlihan merkitseminen
Seuraavana esityslistalla on Papayannakisin laatima ympäristöasioiden, kansanterveyden ja kuluttajapolitiikan valiokunnan mietintö ehdotuksesta Euroopan parlamentin ja neuvoston asetukseksi nautaeläinten tunnistus- ja rekisteröintijärjestelmän käyttöönottamisesta sekä naudanlihan ja naudanlihatuotteiden merkitsemisestä ja neuvoston asetuksen (EY) N:o 820/97 kumoamisesta, (KOM(1999) 487 - C5-0240/1999 - 1999/0204(COD)).
- (EL) Arvoisa puhemies, me kaikki tiedämme, että kriisi, jonka BSE-tauti, hullun lehmän tauti, aiheutti, on rikos, joka on vielä rankaisematta, ja epäilen, että sellaiseksi se jää.
Tämän vakavan asian lisäksi se jätti meille perinnöksi instituutioiden kriisin, markkinakriisin, naudanlihatuotteiden myynnin laskun, hintojen laskun ja kuluttajien luottamuskriisin, joka on kaikista merkittävin.
Asetus, josta puhumme, tulee myöhään, liian myöhään mielestäni, mutta joka tapauksessa se osaltaan auttaa antamaan joitakin vastauksia, joitakin ratkaisuja, ryhtymään joihinkin toimiin, palauttamaan kuluttajien luottamusta.
Arvoisa puhemies, muistatte varmaan, että tämän asetuksen yhteydessä taistelimme viime joulukuussa puolustaaksemme Euroopan parlamentin oikeuksia.
Taistelimme lisäksi sen puolesta, että asetuksen edellyttämät määräykset pantaisiin täytäntöön mahdollisimman nopeasti.
Lyhyesti sanoen tiedämme kaikki mikä asia on kyseessä.
Tämän asetuksen perusteella hyvin nopeasti, vuoden 2000 aikana, kaikki naudanliha pitää voida tunnistaa ja sen alkuperä pitää voida jäljittää teurastamoon asti.
Tuotettavan naudanlihan pitää olla merkittyä, siinä pitää olla merkintä, joka kertoo niiden eläinten, joista liha on peräisin, alkuperän ja reitin markkinoille.
Arvoisa puhemies, yritimme tämän asetuksen arvioinnissa yhdistää monia vaatimuksia ja näkökantoja.
Halusimme, että asetukseen sisältyvät määräykset olisivat mahdollisimman yksinkertaisia, jotta ne voitaisiin panna täytäntöön mahdollisimman nopeasti.
Arvoisa puhemies, ei pidä unohtaa, että täytäntöön pantava järjestelmä on poikkeuksellisen monimutkainen, poikkeuksellisen teknologinen ja koskee noin 100 miljoonaa eläintä koko Euroopan unionin alueella.
Puhumme siis poikkeuksellisen monimutkaisesta asiasta.
Järjestelmän on siis oltava yksinkertainen ja helposti sovellettava, ymmärrettävä kuluttajille, mikä on meistä maksimaalisen tärkeä asia, ja ennen kaikkea siinä ei saa olla poikkeuksia ja niin sanottuja porsaanreikiä eli mahdollisuuksia rikkoa asetusta monimutkaisia muotoiluja ja alueellisia tai muita erityisiä poikkeuksia ja sovellutuksia hyödyntäen.
Arvoisa puhemies, olemme mielestäni onnistuneet tässä.
Järjestelmä, ainakin siinä muodossa, johon parlamentti tarkistuksillaan pyrkii, voidaan panna täytäntöön 1. syyskuuta 2000, ja pysymme tässä päivämäärässä, koska koko parlamentti vaati, että päivämääriä ja määräaikoja asetetaan ja päästään vihdoin alkuun.
Arvoisa puhemies, haluaisin vain pitää kiinni kahdesta tarkistuksesta, kahdesta tarkistusluokasta.
Ensiksi esittelijänne pyytää mitä kunnioittavimmin, että komissiolta saadaan pian, yhdessä vuodessa, raportti ja ehdotus tämän järjestelmän soveltamisesta myös lihajalosteisiin.
Jos haluamme olla vakavissamme, meidän pitää saada kansalaiset luottamaan myös lihajalosteisiin, joita on sitä paitsi erittäin paljon, kuten tiedämme.
Toiseksi, arvoisa puhemies, on tarkistuksia, jotka koskevat sitä, miten yrityksille ja kelle tahansa kauppiaille ynnä muille myönnetään lupia merkitä liha.
Komission ehdottamat määräykset ovat mielestäni erittäin joustavat.
Asianomainen jättää anomuksen ja jonkun ajan kuluttua sovelletaan sitä järjestelmää, mitä hän haluaa.
Ehdotan tämän järjestelmän kumoamista.
Kenen tahansa, joka haluaa merkitä lihaa, pitää saada ehdoton hyväksyntä päätösvaltaisilta julkisilta viranomaisilta.
Tämä vaikuttaa hieman raskaammalta, mutta järjestelmä on jo nyt raskas ja lihan merkinnässä pitää joka tapauksessa olla mukana julkinen hyväksyntä, muutoin pelkään, arvoisa puhemies, että järjestelmä löystyy, ellei se peräti rappeudu, jolloin jää saavuttamatta päätavoite, joka on kuluttajien luottamus järjestelmään.
.
(DE) Arvoisa puhemies, maatalousvaliokunnan lausunnon valmistelijana haluaisin vielä kerran käsitellä lyhyesti eräitä valiokuntamme tärkeitä huolenaiheita tässä asiassa.
Komission ehdotuksen tärkeimpänä tavoitteena - ja haluaisin tässä vielä kerran erityisesti painottaa sitä - on naudanlihan ja nautaeläinten jäljittämismahdollisuus niiden syntymästä jalostamiseen ja myyntiin asti.
Tämä on yksi BSE-kriisin seurauksista, ja kun me nyt siis neuvottelemme siitä, mitä tietoja merkinnöissä pitäisi antaa, meidän on aina pidettävä mielessä tämän ehdotuksen tavoite, toisin sanoen jäljitettävyys.
Vaadimme merkinnältä, että sen tulee olla käyttökelpoinen, yksinkertainen, varma, edullinen ja helposti valvottavissa.
Kuluttajan pitää pystyä ymmärtämään merkintä, ja tietojen määrä pitäisi sen vuoksi pitää mahdollisimman vähäisenä.
Kuluttaja haluaa tietoa, ei romaania.
Syöttömenetelmää ja mahdollisesti annettuja antibiootteja tai muita piristeitä koskevat tiedot, joita vaaditaan tarkistuksessa 48, eivät sen vuoksi kuulu ollenkaan merkintään.
Tietoja, jotka eivät kuulu pakollisiin merkintöihin ja joita toimijat toivovat tai joita jo on jäsenvaltioissa käytettävissä merkinnöissä, pitäisi edelleenkin voida antaa vapaaehtoisten merkintöjen puitteissa.
Tämä koskee erityisesti myös tietoja siitä alueesta, jolta liha on peräisin.
Asetuksen voimaantulon osalta kannatamme periaatteessa komission lähestymistapaa, sillä se ehdottaa pakollisen merkinnän käyttöönottoa kahdessa vaiheessa, mutta emme siltä osin kannata suunniteltua aikataulua, koska päivämäärä 1 päivä tammikuuta 2003 on mielestämme liian kaukana edessäpäin.
Ei ole kovin helppoa selittää sitä kuluttajille.
Olimme päässeet maatalousvaliokunnassa yksimielisyyteen kompromissista, joka liittyy pakollisten alkuperämerkintöjen käyttöönottoon, toisin sanoen vaiheeseen 2; sen sanamuotona oli: "viimeistään 1 päivänä tammikuuta 2002".
Ympäristövaliokunta on nyt ottanut päivämääräksi 1 päivä syyskuuta 2001, ja uskon, että voimme kannattaa tätä päivämäärää.
Kysehän on sentään vain neljän kuukauden erosta.
Torjumme kuitenkin jyrkästi sen, että kahden vaiheen mallin sijasta kaikki tiedot, syntymäpaikka mukaan luettuna, olisi annettava asetuksen voimaantulon myötä, siis jo syyskuussa 2000.
Siinä ei ole mitään järkeä, koska jäljitettävyyden perustana oleva ATK-pohjainen tietokanta ei suurimmassa osassa jäsenvaltioita ole vieläkään käyttökunnossa.
Naudanlihan pakollinen merkintäjärjestelmä voi olla vain niin hyvä kuin nautaeläinten tunnistusjärjestelmä ja kaikkien liikkeiden rekisteröinti.
Arvoisa puhemies, naudanlihan merkitsemisellä on kaksi erillistä tehtävää.
Ensiksi jäljitettävyys elintarviketurvallisuustapauksessa - esimerkiksi äskettäinen E.coli-bakteeriepidemia Skotlannissa - ja toiseksi tiedon antaminen naudanlihan alkuperästä kuluttajille myyntipaikassa.
Näitä kahta ei pidä sekoittaa.
Jäljitettävyyden takia tarvitsemme mahdollisimman paljon tietoa viranomaisten saataville koska ja kun sitä tarvitaan, mutta kuluttajalle tarkoitetun merkinnän on oltava yksinkertainen, lyhyt ja yksiselitteinen.
Tiedon tarve sai alkunsa BSE-kriisistä.
BSE-taudin esiintymistiheys on erisuuruinen eri jäsenvaltioissa, mutta myös taudin poistamiseen ja terveyden suojeluun tarkoitetut toimet vaihtelevat.
Vaikka Yhdistyneellä kuningaskunnalla BSE-taudin esiintymistiheys on suurin, sillä on myös kattavimmat valvontatoimet.
Muut maat, joilla on kieltämättä alempi ilmoitettu BSE-taudin esiintymistiheys, käyttävät koko karjan teurastuspolitiikkaa, mihin liittyy se riski, että tapausten määrä ilmoitetaan liian alhaiseksi.
Tästä syystä ihmiset haluavat tietää, mistä maasta heidän käyttämänsä naudanliha on peräisin.
Viittaus alueisiin ei saa olla vaihtoehtona alkuperämaata koskevalle viittaukselle, vaan vapaaehtoisena lisäyksenä.
Jopa sellaiset alueet kuin Yorkshire, Ison-Britannian johtava alue ja sattumalta myös se alue, jota minä edustan, eivät ole kaikkien kansalaisten tuntemia kaikkialla EU:ssa.
Markkinointi- ja myynninedistämistarkoituksissa voidaan käyttää pienempiä alueita ja paikkoja sekä alueellisia rotuja, kuten Aberdeen Angusta.
Vakiintunutta termiä skottilainen nauta pitää voida jatkossakin käyttää.
Pienten perinteisten teurastusliikkeiden, jotka myyvät pakkaamatonta nautaa, on edelleen saatava laittaa tietoa näkyviin vaihtoehtona jokaisen yksikön merkitsemiselle.
Monet kuluttajat voisivat hämmentyä, jos heille annetaan tietoa riiputusajoista tai kypsymisajoista, jotka voivat mennä kuluttajan mielessä sekaisin viimeisen myyntipäivän kanssa.
Haluaisin kiinnittää huomiota erityisesti tarkistukseen, jossa pyritään jättämään maatalouden harjoittajat yhteisön apuohjelmien ulkopuolelle, jos asetusta ei noudateta tiukasti.
Huomiotani on jo kiinnitetty muita EU:n ohjelmia koskeviin tapauksiin, joissa maatalouden harjoittajien, jotka eivät ole ammattilaisia byrokratian alalla, hyvässä uskossa tekemät virheet ovat johtaneet rangaistussanktioihin, jotka usein uhkaavat sukutilan tulevaisuutta.
Meidän ei pidä lähteä tälle tielle.
Sellaisten antibioottien ja piristeiden luettelointi, joita on saatettu antaa, voisi luoda kaksitasoiset naudanlihamarkkinat, jos se hyväksytään.
Eläinten hyvinvointi vaarannettaisiin, koska maatalouden harjoittajat olisivat vastahakoisia hoitamaan eläimiä lääkkeillä.
Vastaavasti viittausta lihotusmenetelmiin ei pitäisi ottaa käyttöön.
Toivon, että tarkistamalla tätä asetusta parlamentti voi kerralla yksinkertaistaa pikemminkin kuin koristella ja tehdä merkinnöistä kuluttaja-, teurastaja- ja maanviljelijäystävällisiä.
Arvoisa puhemies, ryhmäni piti jäsen Papayannakisin mietintöä myönteisenä ja kunnioittaa hänen sitkeyttään.
Sanon tämän, koska hän tulee pienestä poliittisesta ryhmästä - ja tässä asiassa on usein vaikeaa edistyä - ja hän tulee yhdestä niistä eteläisistä jäsenvaltioista, joiden täytyy monella tapaa tehdä uhrauksia ja ottaa käyttöön asetuksia tehokkaan, asianmukaisen naudanlihamerkinnän toteuttamiseksi kaikkialla yhteisössä.
Hän on joutunut myös kokemaan neuvoston aiheuttaman hämäännyksen ja viipeet.
Se tosiseikka, että meidän on ollut pakko odottaa kaksi vuotta tämän ehdotuksen tulemista käytännön todellisuudeksi, osoitti surkeasti sen, kuinka kiireellisenä neuvosto piti asiaa kiireellisenä, vaikka tilanne oli selvästi kriittinen BSE-kriisin puhkeamishetkestä eteenpäin.
Emme kuitenkaan tänään ole syyttelemässä täällä ketään vaan katsomassa eteenpäin.
Tämä on meidän tilaisuutemme saada oikaistua tämä valitettava viivyttelyprosessi.
Parlamentilla on tilaisuus, jos se haluaa tarttua siihen, asettaa realistinen aikataulu kattavan naudanlihan ja naudanlihatuotteiden merkitsemisprosessin kaksitasoiselle toteuttamiselle.
Ympäristöasioiden, kansanterveyden ja kuluttajapolitiikan valiokunnassa tuimme suurinta osaa esittelijän ja muiden tekimistä tarkistuksista ja teemme niin uudelleen tänään.
Teemme niin sillä perusteella, että tärkein ehdotus on selvästikin ajoitus.
Jotkin tämän mietinnön versiot ovat itsessään olleet ristiriitaisia niissä annettujen päivämäärien kanssa.
Puhumme nyt ensimmäisen vaiheen täytäntöönpanosta syyskuussa 2000 ja toisen vaiheen syyskuussa 2001.
Olin iloinen kuullessani maatalouden ja maaseudun kehittämisen valiokunnan edustajan sanovan, että se voi hyväksyä neljän kuukauden aikaistamisen, joka tarkoittaisi siirtämistä aikaisemmaksi tammikuusta 2002.
Uskomme, että tämä on välttämätöntä, koska meidän on nyt saatava koko Euroopan unioni liikkeelle.
Tästä syystä haluamme toisen vaiheen, sellaisena kuin se on 13 artiklan 5 kohdassa, olevan erillinen ja oikeassa suhteessa oleva edistys.
Miksi haluamme tätä?
Täällä on joitakuita - tietenkin sellaisista jäsenvaltioista, joilla on jo käytössään erittäin tehokkaat jäljitettävyys- ja merkintämahdollisuudet - jotka haluavat saada kerralla valmista.
He voisivat sanoa muille: katso - te ette pysty tekemään tätä, olette siis väärässä.
Meidän tehtävämme on tuoda 15 jäsenmaata yhteen, niin että jäljitettävyysprosessia sovellettaisiin yleisesti kaikkialla Euroopan unionissa koko ravintoketjussa, eläimen syntymästä sen teurastamiseen ja hävittämiseen asti.
Sanomme niille, jotka vastustavat tätä: olkaa hyvä ja muistakaa, että on välttämätöntä ottaa kaikki mukaan.
Se, mitä kaikki haluavat - olivat he sitten maanviljelijöitä, kansalaisia tai kuluttajia Yhdistyneessä kuningaskunnassa tai missä tahansa muualla Euroopan unionissa - on tuntea, että he voivat luottaa samalla tavalla kuluttamansa tuotteen turvallisuuteen, missä tahansa he ovatkin.
Olemme vetäneet yli 13 artiklan 5 kohdan toisen alakohdan ja kaikki muut tarkistukset, jotka ovat samansuuntaiset ja sallivat epätäsmälliset monen alkuperämaan sekoitukset tai merkinnän "alkuperä: EU".
Jonakin päivänä "alkuperä: EU" voi olla riittävä vakuutus, mutta vielä tänään se ei ole.
Meidän on tiedettävä, mistä valtiosta tuote on peräisin.
Alankomaissa on tietääkseni ihmisiä, jotka ovat tästä eri mieltä, ja olisin kiinnostunut tietämään miksi.
En voi olla sitä mieltä, että "alkuperä: EU" olisi tällä hetkellä riittävä merkintä ja vastustamme tuota ehdotusta.
Vastustamme myös jauhettua naudanlihaa koskevaa poikkeusta, joka voisi koskea suunnilleen 30:tä prosenttia naudanlihan tuotannosta, jonka pitäisi olla merkittyä.
Jauhettu naudanliha on aivan yhtä riskialtis ellei riskialttiimpikin kuin nauta muussa muodossa, koska se tulee usein eri paikoista.
Minun maassani asiat on koettu sekin, että jauhettua naudanlihaa ja lampaanlihaa ja muita lihoja on sekoitettu yhteen.
Tarvitsemme jäljitettävyyttä ja merkintöjä jauhetun lihan osalta ihan yhtä paljon kuin muunkin lihan.
Olemme samaa mieltä esittelijän tarkoituksesta tiukentaa ja nopeuttaa tarkistuksissa 42 ja 43 olevia vaatimusten täyttämisehtoja.
Olemme myös samaa mieltä siitä, että lisätietoja pitää ja voi antaa niille jäsenvaltioille, jotka tarvitsevat niitä, ja niille erityisalueille, joilla on tärkeää tietoa välitettävänään.
Viimeinen näkökohtani on lopettaa siihen, mistä aloitin.
Minun maani, arvoisa puhemies, kuten teidänkin maanne - jos minäkin voin kutsua Skotlantia maakseni, kuten tietenkin kutsuisin - on kärsinyt BSE-taudista.
Tiedämme, että suurimmaksi osaksi kannoimme vastuun siitä.
Velvollisuutemme oli saada aikaan erityisiä edellytyksiä elintarviketurvallisuuden alalla sen tuloksena.
Pyrittyämme vuosia tuohon tavoitteeseen voimme nyt oikeutetusti sanoa yhteisölle kokonaisuudessaan, että sitä, mitä haluamme itsellemme, haluamme myös kaikille muille.
Arvoisa puhemies, arvoisa esittelijä, hyvät jäsenet, markkinoiden luottamuksen palauttaminen on tärkeää.
Vieläkin tärkeämpää on kuitenkin palauttaa kansalaisten luottamus siihen ruokaan, jota he ostavat ja syövät - itse asiassa ehkä juuri se vahvistaa markkinoita.
Ratkaisevaa on se, että voimme varmasti jäljittää sen, mitä syömme.
Tarkistus 29 on erittäin tärkeä tuottajien kannalta, ehkä erityisesti epäsuotuisien alueiden pientuottajien kannalta.
Tämä ehdotus mahdollistaa merkintöjen täydentämisen sen lisäksi, että ne sisältävät maininnan jäsenvaltiosta.
Tuottajalla on vapaus ilmoittaa, että liha on esimerkiksi tietyltä alueelta, että kyse on tietystä rodusta tai että kasvatuksessa on käytetty erityismenetelmiä.
Tästä ei kuitenkaan pidä säätää lakeja, mutta meidän on kuitenkin varmistettava, että valehteleminen on kiellettyä.
Olen erittäin iloinen jäsen Whiteheadin jauhelihaan liittyvästä huomautuksesta.
Tuen täysin esittelijän laatimaa tarkistusta 30.
Tässä kysymyksessä on mielestäni tärkeintä, että halvan ruoan kohdalla ei tehdä mitään poikkeuksia.
Me parlamentin jäsenet, jotka olemme pääasiassa varakkaita ja keski-ikäisiä, tiedämme erittäin hyvin, että lapsiperheet ja nuoret ostavat ja syövät kaikkein halvinta ruokaa - makkaraa, hampurilaisia ja niin edelleen.
Kaikissa yhteiskuntajärjestelmissä heikoimmilla ryhmillä on aina ollut heikoin ostovoima.
Meidän ehdoton moraalinen velvollisuutemme on huolehtia ensisijaisesti siitä, että turvaamme halvan ruoan laadun ennen kuin turvaamme häränfileen laadun.
Arvoisa puhemies, arvoisa komission jäsen, Euroopan parlamentti on osoittautunut kaukonäköiseksi tässä asiassa, ja haluaisin kiittää sydämellisesti sekä ympäristövaliokunnan että maatalousvaliokunnan esittelijää heidän työstään.
He ovat omaksuneet saman johdonmukaisuuden, jota Euroopan parlamentti on osoittanut tässä kysymyksessä.
Muistutan vielä kerran asioiden taustasta: pakollinen tunnistushan on ollut jo oikeastaan pitkän aikaa voimassa, sillä asetus N:o 820/97 tuli voimaan 1 päivänä tammikuuta 2000.
Tehty lykkäys ei ole laillinen.
Euroopan parlamentti on nostanut kanteen neuvostoa vastaan, koska lykkäys ei kuulunut neuvoston harkintavaltaan.
Komissiokaan ei ole niittänyt mainetta tässä asiassa.
Se nimittäin ehdotti tätä näennäisen tyylikästä, mutta oikeudellisesti epäilyttävää menettelyä.
Jos mitään ei tapahdu, tämä pakollinen merkintä tulee voimaan syyskuun 1 päivästä 2000 alkaen.
Sen vuoksi on välttämätöntä neuvoa komissiota hyväksymään Euroopan parlamentin ehdotukset tässä yhteispäätösmenettelyssä myös syyskuun 1 päivään mennessä.
Yritimme kanteellamme estää sen, toivon, että salpausyrityksemme myös onnistuu, että syyskuun 1 päivänä yritettäisiin vielä kerran saada jatkoaika läpi samalla tavalla tyylikkäästi.
Jos emme voi päästä syyskuun 1 päivään mennessä yksimielisyyteen parlamentin ehdotuksista, vanha asetus tulee silloin voimaan, ja niin meillä on vain kaikki pakollinen.
Sen vuoksi toivon, että parlamentin järkevät ehdotukset saataisiin nyt myös teidän osaltanne läpi ja te luopuisitte aikeestanne siirtää tätä asiaa vielä kerran vuoteen 2003 asti.
Sitä ei voitaisi selittää kansalaisille, ja se kohtaisi päättäväistä vastustusta aivan varmasti myös Euroopan parlamentissa.
Arvoisa puhemies, hyvät naiset ja herrat, kuluttajat saavat suuren osan, siis nimenomaan suuren osan elintarvikkeista ja kaikessa monitahoisuudessaan valmistetusta naudanlihasta varustettuna turvallisella alkuperämerkinnällä, jos sitä vain halutaan.
Perustana on ollut ja tulee edelleen olemaan jokaiselle eri nautaeläimelle annettava passi, jossa on paikkakuntaa, alkuperää ja syntymää koskevat tiedot.
Alkuperä ja kasvatus voidaan selvittää laajojen valvontatoimien ja eläinten kauppaan liittyvien lukuisien tietojen avulla.
Tarkoitan tällä, ettei meidän tarvitse aloittaa tyhjästä, ja muutaman tuhannen vuosittaisen naudanlihakilon tuottajana tiedän, mistä puhun.
Tuorein elintarvikealan kriisi voi oikeuttaa tiukempien, mietintöön sisältyvien toimien käyttöönoton, mutta byrokratiaa pitää lieventää kaikkialla, missä se vain on mahdollista.
Riippumatta käyttöönoton ajankohdasta kannatan kaikkia tarkistuksia, joissa panostetaan maataloustuotteiden alueellisen markkinoinnin ja jalostuksen tehostettuun edistämiseen ja joissa siten autetaan alueellisia markkinoita kehittymään avoimempaan suuntaan.
Arvoisa puhemies, ensimmäisiä yllättyneitä tänä yönä käydyistä keskusteluistamme ovat varmasti eurooppalaiset kuluttajat.
He hämmästyvät kuullessaan, että Euroopan unionilla ei ole vieläkään käytössään luotettavaa naudanlihan jäljittämisjärjestelmää, vaikka hullun lehmän kriisin alkamisesta on kulunut jo niin monta vuotta.
Kuluttajien luottamus oli kuitenkin mitä ilmeisemmin kiireellisesti palautettava takaamalla heille aukoton jäljitettävyys navetasta ruokapöytään, jotta voitaisiin poistaa ajoissa ja tehokkaasti kaikki ihmisten terveyttä mahdollisesti uhkaavat riskit.
Yhteisön koneiston tavatonta reagointihitautta kompensoivat onneksi yritteliäimpien jäsenvaltioiden asianmukaiset aloitteet.
On sitäkin valitettavampaa, että jäsenvaltioilta on viety tämä mahdollisuus.
Ajattelen erityisesti Ranskassa yhdessä kasvattajien ja jakelijoiden kanssa kehitettyä pakollista merkintäjärjestelmää, joka on ollut voimassa vuodesta 1996 alkaen.
Järjestelmä on osoittautunut hyvin tehokkaaksi.
Kuluttajien luottamus on sen avulla onnistuttu palauttamaan.
Ranska halusi säilyttää tämän uudelleen saavutetun luottamuksen, eikä siksi oikeutetusti halunnut poistaa liian aikaisin brittinaudanlihaa koskevaa tuontikieltoa, koska sille ei voitu taata samanlaista jäljitettävyyttä.
Ranska oli yksinkertaisesti unohtanut, että sillä ei enää ollutkaan siihen oikeutta.
Miten kummallinen Eurooppa onkaan rangaistessaan jäsenvaltioita, jotka ponnistelevat ja tekevät tarvittavia aloitteita saavuttaakseen kuluttajien luottamuksen ja suojellakseen kansalaisten terveyttä!
Jos laillinen toiminta on mahdollista enää vain yhteisön tasolla, meidän on ainakin ryhdyttävä toimimaan nopeasti.
Meidän on lakattava lykkäämästä loputtomasti vuonna 1997 tekemiemme sitoumusten toteuttamista ja tiedotettava kuluttajille asioista avoimella ja ymmärrettävällä tavalla.
Pakolliset alkuperämerkinnät on siksi otettava käyttöön niin nopeasti kuin mahdollista, eikä käyttöönottoa saa missään tapauksessa siirtää 1. tammikuuta 2003 saakka, niin kuin komissio on ehdottanut.
Emme saa hyväksyä minkäänlaisia jauhelihaa ja leikattua lihaa koskevia erivapauksia, joita komissio on myös ehdottanut ja joiden vuoksi maasta riippuen 3050 prosenttia naudanlihasta välttyisi merkintävelvollisuudelta.
Ei voida myöskään hyväksyä jälleen kerran komission ehdottamaa EY-tyyppistä yleisluokitusta, joka on liian väljä.
Kuluttajat haluavat olla varmoja toimijoiden kyvystä pystyä määrittämään lihan alkuperä.
Merkintöihin on siis sisällyttävä maininta jäsenvaltiosta.
Kolmansista maista tuotavaan naudanlihaan on puolestaan sovellettava samoja merkintäsäännöksiä kuin yhteisön alueelta peräisin olevaan lihaan, ja mikäli kolmansista maista tuotava liha ei ole jäljitettävyyttä koskevien Euroopan unionin asetusten mukaista, siitä on luonnollisesti selvästi ilmoitettava.
Tätä merkitsevät tarkistukset, jotka olemme jäsen Thomas-Mauron kanssa jättäneet UEN-ryhmän nimissä ja joita esitämme kaikille kollegoillemme, jotka haluavat edistää naudanlihan todellista jäljitettävyyttä.
Arvoisa puhemies, arvoisa komission jäsen, hyvät kollegat, 14 vuotta BSE-taudin esilletulon jälkeen me lopultakin käsittelemme kuluttajien suojeluun ja jäljitettävyyden takaamiseen tähtäävää lihan merkitsemistä.
Teoriassa suoja saapuu epäilemättä myöhään, mutta ennen muuta se on käytännössä pettävä.
Ensiksikin asetusesityksen mukaan merkintävelvollisuuden ulottumattomiin jää todellakin 50 prosenttia eurooppalaisesta lihasta eli jauheliha ja leikattu liha.
Loppuja 50:tä prosenttia merkintävelvollisuus koskee vasta vuodesta 2003 alkaen, mikä merkitsee sitä, että meillä on käytettävissämme kolme vuotta brittiylijäämälihan myymiseen.
Vuoden 2003 jälkeen alkuperämerkinnäksi riittää pelkkä "Tuotettu EY:ssä" -maininta ilman maata koskevia tietoja.
Jotta prionit voitaisiin kätkeä yhä tehokkaammin, merkintä tungetaan lisäksi täyteen seuraavanlaisia tietoja: syntymä-, lihottamis- ja teurastuspaikka, paikka, jossa ruhot on leikattu luuttomiksi, alkuperämaa, alkuperäalue ja alkuperämaatila eli kaksitoista ilmoitettavaa tietoa, sekä lisäksi hinta ja paino, jolloin mainittavia tietoja saadaan yhteensä 14.
Sellaista merkintää on mahdotonta lukea.
Jäsen Papayannakis ryhtyy siis parantamaan järjestelmää, pakollisen merkintäjärjestelmän määräaikaa aikaistetaan vuodesta 2003 vuoteen 2001 vuoden 2000 sijasta; merkinnän sisältöä on kevennettävä, ja Ranskan, Belgian ja Suomen pakolliset kansalliset merkinnät säilytetään.
Hyvä niin.
Tarkistukset hyväksytään.
Mutta komission vastahakoisuus - suonette minulle anteeksi, arvoisa komission jäsen - on kaikkien nähtävillä.
Merkintäratkaisu on vain olevinaan hyvä ajatus.
Se ei suojaa GMO:ilta, ei kasvirasvasta tai tulevaisuudessa GMO:ita sisältävästä rasvasta valmistetulta suklaalta, ei amerikkalaiselta hormonilihalta eikä prionilihalta.
Ainut tehokas suoja olisi valvonta, joka edellyttää valtioiden ja rajojen olemassaoloa.
Mutta rajat on poistettu, ja se hinta meidän on Euroopasta maksettava.
Liikkumisvapaus on saavutettu turvattomuuden hinnalla.
Hyvät kollegat, toivon, että ketään ei siitä tulevaisuudessa rangaista.
Ennen rangaistiin raipan iskuilla, nyt voitaisiin läimäyttää brittiläisillä naudanlihapihveillä.
Arvoisa puhemies, naudanlihan merkitsemistä koskeva keskustelu liittyy aikaisemmin esillä olleeseen huoleemme elintarviketurvallisuudesta.
Jos mietintö ja siihen liittyvät johtopäätökset hyväksytään, me onnistumme niillä poistamaan monia kuluttajia huolestuttavia kysymyksiä tällä herkällä alalla, jota hullun lehmän syndrooma vielä hallitsee.
EDD-ryhmän mielestä tuotteiden jäljitettävyys osoittaa ja takaa yhtä lailla kuluttajien terveyden puolustamisen kuin korkealaatuisten tuotteiden myynnin edistämisen.
Kaikki tuottajat, niin pienet kuin suuretkin, voivat tuoda markkinoille hyvälaatuisia tuotteita, jos he asettavat etusijalle tuotteiden laadun ihmisten terveydestä piittaamattoman alhaisen rahanahneuden ja taloudellisten etujen sijasta.
Mielestämme on oleellista ja välttämätöntä, että mietinnössä merkintävelvollisuus ulotetaan kaikkiin alan tuotteisiin teurastamojen raakalihasta alkaen aina jalostettuihin tuotteisiin, jauhelihaan, leikattuun lihaan ja muihin lihatuotteisiin saakka.
Lisäksi on ehdottomasti varauduttava täydellisten tietojen antamiseen kuluttajille.
Siksi merkinnöissä on ilmoitettava kaikki nautojen elämää ja teurastamista koskevat tiedot: syntymä-, kasvatus- ja teurastuspaikat sekä ruokinta- ja lihotusmenetelmät unohtamatta eläimille mahdollisesti annettuja antibiootteja ja kasvua kiihdyttäviä aineita.
Määräysten mahdollisimman nopea toteuttaminen on myös tärkeää, sillä kuluttajilla on siihen täysi oikeus.
Me emme saa viivytellä, varsinkaan, koska tämä asia ei ole uusi.
On siis aika ryhtyä toimeen.
Kuluttajien luottamusta ei saavuteta käskemällä, se on voitettava.
Tällä tavoin ja näiden syiden vuoksi EDD-ryhmän CPNT-puoluetta edustavat jäsenet tukevat kaikkia kattavaan jäljitettävyyteen tähtääviä toimenpiteitä, kuten ilmoitin jo 5. lokakuuta 1999 käydyssä keskustelussamme.
Jäljitettävyys on vain eduksi kaikille: kuluttajille, sillä he saavat tarvitsemansa tiedon, ja hyville tuottajille, sillä heitä järjestelmä suojaa.
Arvoisa puhemies, haluan saada selvästi kirjatuksi tänä iltana sen, että Pohjois-Irlannin maanviljelijät ovat erittäin vihaisia Yhdistyneen kuningaskunnan hallitukselle siitä, että se ei hakenut eurooppalaista rahoitusta naudanlihan merkitsemisen edistämiseksi.
Muut valtiot ovat ottaneet tätä rahaa noin 4 miljoonan punnan arvosta - Irlannin tasavalta noin 100 000 punnan arvosta - ja silti Lontoossa istuvan hallituksen häpeällinen asenne on pitää tämä poissa Yhdistyneen kuningaskunnan maanviljelijöiden ulottuvilta.
Haluan myös sanoa, että missä tahansa merkintäjärjestelmässä alkuperän pitää olla todellinen alkuperä, koska kaikki ajatukset siitä, että ilmoitetaan lihan jalostuspaikka alkuperäksi, ovat mahdottomia hyväksyä.
Tämä on erittäin perustava asia, joka on tehtävä täysin selväksi kaikissa hyväksymissämme laeissa.
Kaikkien elintarvikkeiden merkintäprosessien on oltava täsmällisiä ja luotettavia sekä tuottajien että kuluttajien kannalta.
Mikä tahansa onkin tämän unionin politiikka avoimen markkinatalouden suhteen, on niille ihmisille, jotka haluavat ostaa kotimaassaan tuotettua lihaa, annettava oikeus tietää, että se on kotimaassa tuotettua.
Maanviljelijät ansaitsevat saada takuun siitä, ja niin ansaitsevat kuluttajatkin.
Arvoisa puhemies, olemme tulleet naudanlihan merkitsemistä koskevassa keskustelussa sellaiseen pisteeseen, jolloin on oleellista, että tuottajien ja kuluttajien luottamus palautetaan.
Mietinnössä keskitytään naudanlihan jäljitettävyyteen ja siihen, että sen alkuperä tiedetään tarkasti, mutta samalla emme voi nähdä tätä irrallaan kuluttajien luottamuksesta, koska he haluavat tietoa.
On silmiinpistävää, että tämä parlamentti juuri siksi vaatii myös kansallisia merkintöjä mahdollisiksi ja pakollisiksi, kun komissio taas päinvastoin pitää tärkeämpänä merkintää "alkuperä: EU".
Olen vakuuttunut siitä, että jonakin päivänä olemme jälleen ylpeitä siitä, että merkinnässä lukee "tuotettu EU:ssa" ja että meillä on Euroopan unionissa elintarviketurvallisuusvirasto, jolla on vahva toimivalta ja joka voi toimia ympäri jäsenvaltioita ja puuttua nopeasti asiaan, jos ongelmia ilmenee.
Tämän täytyy olla perimmäinen tavoitteemme, ja silloin olemme päässeet sinne, missä meidän kuuluu olla.
Siihen saakka meidän täytyy voida selvittää tarkasti, mitä tapahtuu, ja antaa kuluttajille hyviä tietoja.
Siihen saakka meidän täytyy toimia väliaikaisin keinoin.
Tähän kuulu hyvin olennaisesti myös sellaisen merkinnän käyttö, jossa ilmoitetaan jäsenvaltion nimi.
Se on hyvä asia, koska se on alku luottamuksen palauttamiselle tuottajiin erityisesti aikana, jolloin käy ilmi, että elintarviketurvallisuus on korkealla tasolla.
Tämä on meille yksinkertaisesti välttämätöntä.
On hyvä, kun myös ilmoitetaan, että voi tulla hetki, jolloin luottamus palautetaan.
Tässä mielessä minun täytyy sanoa, että minun valtuuskunnassani ja osassa ryhmääni kannatetaan kollega Maatenin ja kollega De Roon tarkistusta 61, jossa mainitaan, milloin voidaan osoittaa luottamusta BSE:n ja muiden asioiden valvontaan ja että voi myös tulla aika, jolloin EU-merkintää sovelletaan.
Pidän tätä välivaiheena ja näen lopullisena suurena tavoitteena sen, että luottamus palautetaan ja että saamme aikaan vahvan EU-merkinnän ja lopultakin vahvan elintarviketurvallisuusviraston, koska nämä keskustelut liittyvät toisiinsa.
Arvoisa puhemies, komission jäsen, elintarvikkeiden turvallisuus puhuttaa kansalaisia ehkä enemmän kuin mikään muu asia, ja sen vuoksi on hyvä, että se puhuttaa myös meitä täällä Euroopan parlamentissa.
Mutta tärkeintä on, että se ei vain puhuta, vaan että teemme myös tälle asialle jotain.
Täällä on jo kiitelty Papayannakisin tekemää työtä.
Yhdyn näihin kiitoksiin, se on hyvä pohja paremmalle kuluttajaturvallisuudelle koko Euroopan alueella.
Meillähän on runsaasti esimerkkejä siitä, että kuluttajat eivät ole aina olleet etusijalla elintarviketuotannossa.
Sisämarkkinat ja tavaroiden vapaa liikkuminen mahdollistavat kansalaisille paremman valinnanvapauden ja tuottajille paremmat markkinat.
Kun kysymys on elintarvikkeista, on vielä tärkeämpää kuin muutoin varmistaa se, että vapautta myös rajoitetaan vastuulla, että kuluttajia suojellaan; kuluttajilla on oikeus tietää, mitä he syövät ravinnokseen.
Tässä tapauksessa on erityisen tärkeätä, että liha ja lihajalosteet kuuluvat niihin tuotteisiin, joista kuluttaja tietää, mistä ne ovat lähtöisin.
Täällä ovat hyvin useat jo todenneet, että merkinnäksi ei riitä EY vaan tarvitaan tarkempia tietoja.
Olen samaa mieltä tästä asiasta.
On ehdottomasti tiedettävä maa, mistä tuotteet ovat lähtöisin.
Lisäksi ei pelkästään lihatuotteiden vaan myös lihajalosteiden raaka-aineen alkuperä on selvitettävä mahdollisimman hyvin.
Merkinnät on myös tehtävä mahdollisimman nopeasti pakollisiksi.
Se aikataulu, jota ympäristöasioiden, kansanterveyden ja kuluttajapolitiikan valiokunta ehdottaa, ei ole liikaa vaadittu.
Jäsenvaltioiden on pitänyt jo siihen varautua.
Arvoisa puhemies, tätä järjestelmää ei voi enää lykätä, ja tuen täysin niitä aikatauluun tehtäviä tiukennuksia, joita Euroopan parlamentti on esittänyt komission ehdotuksiin tekemissään tarkistuksissa.
Kuluttajat tarvitsevat tietoa siitä, missä eläin on syntynyt, kasvatettu ja teurastettu, ja nauta on merkittävä ja rekisteröitävä, jotta jäljitettävyys voitaisiin taata.
Komission on painostettava huomattavasti entistä voimakkaammin niitä valtioita, jotka eivät ole perustaneet tietokantoja, jotta näistä valtioista tulisi täysin toimintakykyisiä.
Tässä asiassa kyse on myös uskottavuudesta, joka koskee yhteisten päätösten toimeenpanoa kaikissa jäsenvaltioissa.
Tämän lisäksi siinä on kyse kansalaisten luottamuksesta ja uskosta siihen, että elintarvikkeiden laatu on kunnossa.
Meidän on osoitettava päättäväisyyttä, emmekä me saa myöntää poikkeuksia sellaisille naudoille, jotka laiduntavat vuoristossa.
Miten muuten vuoristossa laiduntavat naudat eroavat laaksoissa tai niityillä laiduntavista naudoista, joiden rekisteröinti on pakollista?
Kannatan sitä, että naudanlihan merkinnästä käy ilmi lihan alkuperävaltio tai -valtiot, ja vastustan voimakkaasti yhteisen EU:n merkin käyttöönottoa, jolloin kuluttajat eivät voi tietää, mistä valtiosta on kyse.
Tämän järjestelmän tavoitteena on oltava se, että kuluttajat luottavat kaikista EU:n valtioista peräisin olevaan lihaan.
Ennen kuin se toteutuu, kuluttajien on saatava tarkkaan tietää lihan alkuperävaltio.
Olen laatinut tarkistuksen, jonka mukaan teurastamon hyväksymisnumeron ei pidä käydä ilmi tuoteselosteesta.
Tarkistuksen avulla halusin varmistaa sen, että pienet ja keskisuuret teurastamot voivat jatkossakin tuoda lihaa leikattavaksi.
Kyseinen hyväksymisnumero ei anna kuluttajalle mitään hyödyllistä tietoa, eikä sillä ole mitään merkitystä jäljitettävyyden kannalta.
Arvoisa puhemies, arvoisa komission jäsen, hyvät parlamentin jäsenet, haluaisin ensin kiittää varsin sydämellisesti kaikkia, jotka ovat osallistuneet rakentavasti tämän mietinnön laatimiseen.
Pakollinen nautaeläinten tunnistusjärjestelmä, joka tulee nyt pian voimaan, on naudanlihan järkevän merkinnän edellytys.
Toivomukseni maanviljelijänä on, että jokainen kuluttaja voisi jäljittää, mistä hänen leikkeensä on peräisin.
Jokainen maanviljelijä on ylpeä omasta laatutuotannostaan, ja sen vuoksi on maanviljelijöiden etujen mukaista, että kaikki tietävät, kenen ansiota heidän elintarvikkeidensa hyvä turvallisuus- ja terveellisyystaso on.
Jotta tällainen järjestelmä yltäisi tavoitteeseensa, sen on oltava käyttökelpoinen.
On myös otettava huomioon, miten prosessit sujuvat käytännössä.
Koska Euroopassa on suuria topografisia eroavaisuuksia, on maanviljelijöiden käytettävä aivan erilaisia työtapoja ja tuotantomenetelmiä.
Haluaisin esimerkiksi viitata alppiseutujen laiduntamisen erityistilanteeseen.
Tiedätte, että Italiassa, Itävallassa ja Saksassa kaikkiaan 400 0000 nautaeläintä viedään joka kevät alppilaitumille, ja ne viipyvät siellä kesän yli eli noin kolme kuukautta.
Jotta maanviljelijöiltä ei vaadittaisi turhaa ylimääräistä hallintotyötä, on otettava huomioon karjanajolistat, jotka ovat jo käytössä ja jotka ovat tämän tilanteen mukaisia.
Kuten sanottu, jäljitettävyys on taattava joka tapauksessa.
Säädös on kuitenkin mukautettava todellisiin ja paikallisiin olosuhteisiin, jotta se ei herättäisi vain närää kansalaisten arkipäivästä etääntyneenä EU-simputuksena, vaan saavuttaisi hyväksynnän kansalaisten keskuudessa.
Toivon sen vuoksi, että tarkistus 19, joka koskee 7 artiklan 1 kohdan toista luetelmakohtaa, saisi myös koko parlamentin hyväksynnän.
Se on jo hyväksytty ympäristövaliokunnassa ja maatalousvaliokunnassa.
Arvoisa puhemies, keskustelu naudanlihan merkitsemisestä on melko raskas.
Tärkeä kysymys on, täytyykö merkintä "alkuperä: EU" sallia ylimääräisenä mahdollisuutena.
Komission mielestä kyllä.
Monet tässä parlamentissa ovat sitä mieltä, että alkuperämaan ilmoittamisen täytyy olla pakollista.
Tämän taustana ovat elintarvikekriisit.
Olen täysin samaa mieltä siitä, että naudanlihan alkuperän täytyy olla täysin jäljitettävissä ja että sen täytyy tapahtua mahdollisimman pikaisesti.
Ymmärrän myös, että kuluttajat haluavat yhä useammin tietoja elintarvikkeidensa alkuperämaasta tai -alueesta.
Se on usein makuasia.
Lisäksi olen samaa mieltä arviosta, että maat, joiden elintarviketurvallisuus ei ole kunnossa, voisivat väärinkäyttää merkintää "alkuperä: EU".
En kuitenkaan vaadi poistettavaksi mahdollisuutta käyttää merkintää "alkuperä: EU".
Mielestäni meidän täytyy valita toisenlainen lähestymistapa.
Meidän täytyy asettaa ehtoja merkinnän "alkuperä: EU" käytölle.
Eräs edellytys on esimerkiksi tunnistus- ja rekisteröintijärjestelmän täydellinen toimeenpano ja noudattaminen.
On luonnollisesti muitakin mahdollisuuksia pakottaa noudattamiseen, mutta tämä menetelmä on paljon suorempi.
Parlamentin täytyy valvoa tuottamiensa direktiivien noudattamista.
Tämän lähestymistavan etuna on myös se, että merkinnästä "alkuperä: EU" tulee myönteinen.
Sen sijasta, että merkintä "alkuperä: EU" olisi hämäyskeino niille maille, joiden elintarvikkeiden laatu ei ole kunnossa, se on takuu laadusta.
Jos tuottaja kuitenkin ilmoittaa mieluummin alkuperämaan, se on myös mahdollista.
On esitetty joitakin perusteluja sille, miksi merkinnän "alkuperä: EU" pitäisi olla mahdollinen.
Lihateollisuus ja vähittäiskauppa viittaavat meille liian yksityiskohtaisista tiedoista aiheutuviin kaikenlaisiin käytännön vaikeuksiin ja hallintomenoihin.
En halua kiinnittää siihen täällä huomiota, koska en pidä sitä kovin tärkeänä.
Haluaisin teidän kiinnittävän kuitenkin huomiota erääseen periaatteelliseen kysymykseen.
Sisämarkkinat ovat suuret.
Perustana on keskinäisen tunnustamisen periaate.
Keskinäinen tunnustaminen vaatii luottamusta, ja luottamus vaatii yhteisiä normeja, erityisesti elintarviketurvallisuuden kohdalla.
Jos teemme merkinnästä "alkuperä: EU" mahdottoman käyttää, alistumme tietynlaiseen sisämarkkinoiden uudelleen kansallistamiseen.
Nojaudumme siihen, että meillä on joissakin maissa enemmän luottamusta kuin toisissa, mikä osoittaa, että uskomme omaan elintarviketurvallisuuspolitiikkaamme on vähäistä.
En voi hyväksyä sitä.
Kaikkien EU:n jäsenvaltioiden täytyy taata lihan turvallisuus.
Merkintä "alkuperä: EU" merkitsee silloin turvallisuutta, ja siksi pyydän kannatusta tarkistuksille 60 ja 61.
Arvoisa puhemies, arvoisa komission jäsen, minun käsitykseni mukaan kysymys ei ole yksistään luottamuksesta elintarvikkeiden turvallisuuteen tällä hetkellä, vaan on nimenomaan hyvin tärkeää, että katsomme myös lähitulevaisuuteen.
Meidän on saatava oma pesä, oma alue kuntoon.
EU on laajenemassa itään, ja me kaikki tiedämme, minkälainen kapasiteetti ja volyymi siellä on, kun ajatellaan esimerkiksi lihan- ja naudanlihantuotantoa.
Se on viesti myös siihen suuntaan, että heidän on myös nyt jo lähdettävä laittamaan omia asioitaan siihen kuntoon, että he pystyvät mukautumaan siihen malliin, joka täällä on.
Jos meillä ei ole sitä valmiina, miten voimme edellyttää sitä myöskään muilta, jotka tulevat mukaan?
Tämän vuoksi merkinnän tulee olla hyvin yksinkertainen, siinä pitää olla maa ja sen lisäksi, jos halutaan, tuotantoalue.
Mutta merkintä, mistä maasta tuote on peräisin, on erityisen tärkeä meille, kun ajattelemme kuluttajien luottamusta elintarvikkeiden turvallisuuteen myös tulevaisuudessa.
Arvoisa puhemies, arvoisa komission jäsen, naudanliha-ala on tehnyt sopimuksen suuren yleisön kanssa.
Sen perustana on kuluttajien pyytämä, tai sanoisinpa jopa kansalaisten vaatima avoimuus.
Avoimuutta sovelletaan naudanliha-alalla nyt kahteen varmasti erilaiseen, mutta erottamattomaan kysymykseen: BSE-tautiin ja lihan merkitsemiseen.
Ranska vahvistaa riskiryhmään kuuluviksi nimettyjä aineita koskevia varotoimenpiteitään ja aloittaa nautakarjan BSE-testien laajamittaisen arviointikäytännön.
Euroopan unioni valmistautuu laatimaan kaikkia jäsenvaltioita koskevan testiohjelman.
Tässä yhteydessä kuluttajien olisi mahdotonta ymmärtää merkintäkysymyksen viivästymistä.
Mielestäni on sen vuoksi erittäin tärkeää, että alan toimijat eivät joudu oikeudelliseen tyhjiöön, joka saisi suuren yleisön oikeutetusti kysymään, onko tavoitteena todellakin yhä laajempi avoimuus.
Miten voitaisiin selittää se, että olemme Euroopan unionin tasolla onnistuneet pääsemään sopimukseen suklaasta, kun taas arkaluonteisella ja tärkeällä naudanliha-alalla me emme kykene noudattamaan asettamiamme määräaikoja.
Emme saa unohtaa keskustelun todellista aihetta.
Olen vakuuttunut siitä, että naudanlihan merkitseminen ei ole pelkkä tekninen kysymys.
Haluaisin muistuttaa, että naudanlihan merkitsemisellä on kuluttajille suuri merkitys, koska se on heille osoitus tuotteiden jäljitettävyyden tehostamisesta, kaikkien alan ammattilaisten sekä Euroopan ja jäsenvaltioiden julkisen vallan saattamisesta vastuunalaisiksi sekä myös valvontajärjestelmien parantumisesta.
Maanmiehemme vaativat loppujen lopuksi oikeutta tietoon.
Oikeus tietoon on kauppavaihdon kehittymisen ja kilpailun toteutumisen luonnollinen vastine.
Niiden edistämän avoimuuden ansiosta merkinnöillä voidaan parantaa naudanlihan vapaata liikkuvuutta, sillä merkitsemisen avulla voidaan rauhoittaa kuluttajia ja taata heille mahdollisuus asiantuntevaan valinnanvapauteen.
Naudanliha-alalla kuluttajille tiedottamisen tehostaminen merkintöjä käyttämällä on Euroopan unionilta selvä merkki sen kauppakumppaneille: se osoittaa, että Euroopan unioni pyrkii paitsi takaamaan elintarvikkeiden turvallisuuden, myös säilyttämään kuluttajien vapaan valinnanmahdollisuuden.
Arvoisa puhemies, olen monien ennen minua puhuneiden kanssa samaa mieltä siitä, että tällä hetkellä on tärkeintä saada aikaan järjestelmä, joka mahdollistaa tuotannon kaikkien vaiheiden jäljitettävyyden.
Kokonaisvaltainen ketjuvalvonta on onneksi monissa maissa jo käsite.
Minun mielestäni se ei riipu kansallisista rajoista.
Jos tietyt edellytykset täytetään - haluaisin viitata muiden lailla tarkistuksiin 60 ja 61, jotka koskevat BSE-valvontaa - mielestäni merkintä "alkuperä: EU" voi olla riittävä.
Tämä ei tarkoita, että kaikkia muita tietoja ei saa ilmoittaa vapaaehtoisesti merkinnöissä.
Voidaan ilmoittaa, mistä maasta, miltä alueelta, mistä kaupungista, mistä kylästä ja niin edelleen tuote tulee, ja annetaan kuluttajan päättää, mistä hän haluaa ostaa sen, mutta sen ei tarvitse olla EU:n asettama velvoite.
Jos se olisi velvoite, se merkitsisi tietyssä mielessä yhteismarkkinoiden uudelleen kansallistamista Euroopassa, mikä on askel taaksepäin.
Arvoisa puhemies, olen erittäin pettynyt viipeen johdosta, vaikka olen ilahtunut nyt siitä, että meille on tulossa selkeä pakollinen merkintä.
Toivon, että tämä palauttaa kuluttajien luottamuksen naudanlihaan, varsinkin BSE-kriisin jälkeen.
Haluaisin, että nähdä alkuperämaan lisäksi myös alkuperäalue merkittäisiin.
Edustan Länsi-Midlandsia, missä on maailman parasta naudanlihaa - Herefordshiren naudanlihaa ja Shropshiren naudanlihaa.
Haluaisin nähdä sen merkinnässä.
Vastustan erittäin vahvasti sitä, että "EU" olisi merkintänä eikä alkuperämaa ja -alue.
Olen myös huolissani joistakin niistä sanoista, jotka voivat päätyä merkintään.
Yksi noista sanoista on "teurastettu".
Se ei auttaisi saavuttamaan kuluttajan luottamusta ja saattaisi tympäistä joitakin kuluttajia, jos he todella näkisivät, missä jokin eläin on "teurastettu".
Toivon, että löytäisimme uuden sanan sille.
Yleisesti ottaen olen iloinen siitä, että viimeinkin meille on tulossa selvä merkintä ja, kuten sanoin, haluan sen olevan alkuperämaa ja -alue.
Arvoisa puhemies, haluaisin aloittaa sanomalla, että pidän mietintöä myönteisenä.
Euroopan unionin laajuinen karjan tunnistusjärjestelmä olisi pitänyt saada aikaan kauan sitten.
Järjestelmä on varmasti erittäin tarpeellinen, ellei muusta syystä niin ainakin siksi, että päästäisiin samalle tasolle koko Euroopan unionin alueella ja varmistettaisiin, että kaikki maat saavuttavat samat standardit.
Haluaisin esittää varoituksen.
Tulen sellaiselta alueelta Pohjois-Irlannista, missä on tunnistus- ja jäljitettävyysstandardi, joka on niin hyvä kuin voi olla.
Mikään järjestelmä ei ole sataprosenttinen, joten en usko, että tekään voitte saada sellaista aikaiseksi.
Aina tulee olemaan ihmisiä, jotka käyttävät järjestelmää väärin.
Näin asia on ollut vuosisatoja - ja tulee jatkossakin olemaan.
Voidaan ainoastaan pyrkiä kehittämään paras mahdollinen jäljitettävyysjärjestelmä.
Minulla on monta huolta.
Ensimmäinen on: kuka maksaa?
Ongelma tähän mennessä Pohjois-Irlannista saamani kokemuksen perusteella on ollut se, että kuluttaja on joutunut maksamaan suurimman osan lisäjäljitettävyyden kustannuksista, ja tämä osuus on ollut merkittävä.
Vähittäismyyjä ei ole sitä maksanut.
Kuluttaja maksaa ehkä lopulta - mutta ehkä ei maksakaan.
Tältä kannalta katsottuna se tulee kalliiksi noille ihmisille.
Minulla on vielä yksi kysymys komissiolle.
Onko viisasta kansallistaa uudelleen naudanlihamarkkinat?
Tai edes alueellistaa se valtioiden sisällä?
Asetan tämän selkeästi kyseenalaiseksi.
Olemme taistelleet Euroopan unionissa vuosia saavuttaaksemme yhtenäismarkkinat ja nyt olemme uudelleen kansallistamassa noita markkinoita.
Haastan komission tänään vastaamaan tuohon kysymykseen.
Onko tämä viisas liike?
Älkäämme tarkastelko asiaa lyhyen ajan kuluessa vaan pitkän ajan kuluessa, koska pitkä aikaväli on haaste - ei viisi vuotta vaan kymmenen vuotta tästä eteenpäin.
Mikä tulee olemaan tilanne naudanlihamarkkinoilla?
Kuten sanoin, meillä Pohjois-Irlannissa on täysi jäljitettävyys ja toimemme menevät pitemmälle kuin asetuksissa vaaditaan.
Minun on sanottava komissiolle ja tuottajille muissa jäsenvaltioissa, että minun tuottajani eivät ole tähän päivään mennessä saaneet mitään rahallista hyötyä siitä, mitä he ovat kärsineet.
Ehdotuksella, kuten jäsen Goodwill sanoi, on kaksi tärkeää tavoitetta.
Ensiksi varmistaa naudanlihan jäljitettävyys, toiseksi mahdollistaa se, että kuluttajilla on kaikki tarvittava tieto päätöstä tehdessään.
Valitettavasti, vaikka nämä kaksi tavoitetta ovat yhteensovitettavissa, niiden välillä on jonkin verran jännitettä, mitä tulee asetuksen yksityiskohtiin.
Tämä on asian laita erityisesti 13 artiklan ja 13 artiklan 2 kohdan osalta, jotka palvelevat ensimmäistä tavoitetta ja 13 artiklan 5 kohta, joka palvelee toista tavoitetta.
13 artiklan 5 kohtaa koskevat tarkistukset 26 ja 28 näyttävät siksi melko sekavilta, kun toisessa niistä pyritään vähemmän yksityiskohtia ja toinen enemmän yksityiskohtia sisältävän tiedon antamiseen kuluttajille.
Tästä syystä, oli 13 artiklan lopullinen muoto mikä tahansa, katson tarkistusten 15 ja 29 olevan äärimmäisen tärkeitä.
Erityisesti tarkistuksessa 29 sallitaan sellaisten EU:n alueiden, jotka ovat oikeutetusti ylpeitä tuotteidensa laadusta, merkitä ne omikseen.
Oman vaalipiirini osalta Aberdeen Angus -pihvi on jo oikeutetusti tunnettua kaikkialla maailmassa, mutta olen varma, että tämä sama asia pätee myös muihinkin Yhdistyneen kuningaskunnan alueisiin ja muihin jäsenvaltioihin.
Arvoisa puhemies, hyvät parlamentin jäsenet, haluaisin ensiksi kiittää esittelijä Papayannakisia ja maatalousvaliokunnan lausunnon valmistelijaa Kindermannia heidän rakentavasta panoksestaan keskusteltavana olevasta asetusluonnoksesta käytyjen neuvottelujen yhteydessä.
Komission ehdotukseen on laadittu lukuisia tarkistuksia, joista ympäristöasioiden, kansanterveyden ja kuluttajapolitiikan valiokunta hyväksyi 22 päivänä maaliskuuta 44 tarkistusta.
Sen jälkeen jätettiin sitten vielä 18 tarkistusta tätä täysistuntoa varten.
Haluaisin aloittaa esittämällä komission kannan 44 ensimmäiseen tarkistukseen.
Komissiokin voi hyväksyä 18 niistä.
Luen hyväksyttyihin kuuluviksi ne, jotka hyväksytään kokonaan tai osittain sekä ne, joihin ehdotan pienehköjä sanamuodon muutoksia.
Lopuista 12 tarkistuksesta näen tosin selkeästi, mikä teillä on tarkoituksena, muta komissio ei voi hyväksyä näitä tarkistuksia.
Pidän kuitenkin huolta siitä, että teidän kantanne ilmoitetaan neuvostolle.
Tämä koskee sellaisia tarkistuksia kuten esimerkiksi tarkistusta 20.
Muutamat niistä tarkistuksista, jotka komissio pystyy hyväksymään, kuten esimerkiksi tarkistukset 2, 3, 4, 18 ja tarkistuksen 19 ensimmäinen osa sekä tarkistukset 21, 33, 35 ja 42, koskevat sanamuodon täsmentämistä.
Hyväksyn myös tarkistuksen 19 toisen osan, johon sisältyy yksinkertaistus sellaisille nautaelämille, jotka viedään kesäkuukausien ajaksi alppilaitumille.
Samoin voidaan hyväksyä parannukset, joissa on kyse merkinnän käsitteiden määrittelemisestä.
Sama koskee merkintään sisällytettäviä tietoja ja alkuperä-käsitteen tulkintaa.
Sen vuoksi olen valmis hyväksymään tarkistukset 22 ja 23 siltä osin kuin ne koskevat merkintää sekä ne osat tarkistuksista 25, 26 ja 28, joiden mukaan on tarkoitus luopua alueen ilmoittamisesta.
Koska meille kaikille on tärkeää, että merkintäjärjestelmä otetaan käyttöön mahdollisimman pian, suhtaudun hyvin myönteisesti tarkistukseen 39, jolla lyhennetään jäsenvaltioille asetettavaa toimivaltaisten viranomaisten nimittämisen määräaikaa.
Lopuksi tarkistus 44, jonka mukaan asetuksen on määrä tulla voimaan 1 päivänä syyskuuta 2000, tähtää aivan samaan suuntaan.
Pidän myös hyvänä ajatuksena tarkistuksessa 6 esitettyä uutta luetelmakohtaa, jonka mukaan jäsenvaltioiden on huolehdittava siitä, että heidän tietokantansa ovat mahdollisimman pian käyttökunnossa.
Voin lisäksi hyväksyä ne osat tarkistuksista 25, 26 ja 28, joiden mukaan aluetta koskevien tietojen ei pidä olla pakollisia.
Tällöin lähden siitä, että nämä tiedot kuuluvat vapaaehtoisen järjestelmän piiriin, jollei toisin päätetä.
Koska minäkin olen sitä mieltä, että on suljettava pois mahdollisuus aiheuttaa sekaannusta asetuksen N:o 2081/92 suojaamien maantieteellisten merkintöjen kanssa, voin hyväksyä tarkistuksessa 15 esitetyn uuden luetelmakohdan rajoituksetta.
On tosin vielä tutkittava, miten mainittu tavoite on määrä saavuttaa, jolloin pyrin laajempaan ratkaisuun kuin tarkistuksessa 29 ehdotetaan.
Yhtenä tärkeänä kohtana on kysymys, milloin pakollinen alkuperämerkintä on otettava käyttöön.
Koska velvoite, joka koskee syntymäpaikan ja kaikkien kasvatuspaikkojen merkitsemistä eläinpassiin ja tietokantaan, on otettu käyttöön vain eläimille, jotka ovat syntyneet 1 päivä tammikuuta 1998 jälkeen, viitenä seuraavana vuotena tuottaa ongelmia määrittää nautaeläinten alkuperä aukottomasti.
Omien laskelmiemme mukaisesti tämä ongelma koskee vuodesta 2003 lähtien vielä lähes puolta tuotetusta lehmänlihasta, minkä vuoksi epäröin ottaa pakollista alkuperämerkintää käyttöön aiemmin tai jopa, kuten tarkistuksessa 26 on esitetty, jo 1 päivästä syyskuuta 2001 alkaen.
Pidän tässä yhteydessä myös kiinni siitä, että maatalousvaliokunta on suositellut käyttöönottopäiväksi 1 päivä tammikuuta 2002.
Huomaan lisäksi vielä, että vaaditte alkuperämerkinnän yhteydessä aina tietoa maasta, silloinkin kun merkinnässä on ilmoitettava useita maita.
Mielestäni on valitettavaa, että teistä ei vaikuta hyväksyttävältä käyttää yksinkertaistettua tietoa "alkuperä: EU", joka on sisämarkkinoiden periaatteiden mukainen.
Jauhetun naudanlihan merkitsemisen osalta meidän on otettava huomioon, että jauhetun naudanlihan tuottaminen, esimerkiksi hampurilaisiin, on jatkuva prosessi.
Velvoite, joka koskee tämän lihan aukotonta alkuperämerkintää, aiheuttaa sen vuoksi teknisiä ongelmia ja voi johtaa siihen, että koko yhteisön sisäinen jalostetun lihan kauppa yksinkertaisesti romahtaa.
Ehdottaisin siksi, että yksinkertaistettua merkitsemisjärjestelmää harkittaisiin vielä kerran.
Ehdotettuun merkitsemistä koskevaan asetukseen sisältyy mahdollisuus, ettei tietoja kerätä jokaisesta yksittäisestä eläimestä vaan että eläimet kootaan ryhmiksi.
Tuottajat, jotka näkevät vaivaa ja takaavat jäljitettävyyden jokaisen eri eläimen osalta, saisivat kuitenkin kannustimen erityisen tunnuksen muodossa.
Minun on tunnustettava, etten täysin ymmärrä, miksi vaaditte tarkistuksissanne 14 ja 31, että annettaisiin pois käsistä se ainoa keino, jolla voimme taata aidon ja aukottoman jäljitettävyyden jokaisen yksittäisen eläimen osalta.
Mitä tulee komission valtuuksiin pystyä reagoimaan epätavallisiin ja ennalta aavistamattomiin olosuhteisiin, minun on sanottava, etten valitettavasti voi hyväksyä tarkistuksia 16 ja 38, koska ne estävät käyttökelpoisen ratkaisun.
Pidän lopultakin hätiköitynä päättää sitovasti merkitsemisjärjestelmän laajentamisesta koskemaan naudanlihapitoisia jalostustuotteita, mitä esitetään tarkistuksessa 40.
Hankkikaamme ensin muutamia kokemuksia nyt ehdotetusta järjestelmästä, ja voimme sitten palata tähän ajatukseen.
Viime viikon lopussa jätetyistä tarkistuksista haluaisin sanoa, että tarkistuksista 45 ja 46 olen jo selittänyt, että komissio on teidän kanssanne samaa mieltä siitä, että pakollisen järjestelmän ensimmäisen vaiheen on määrä alkaa tämän vuoden syyskuun 1 päivänä.
Jos tarkistus 44 hyväksytään, asetus tulee kuitenkin automaattisesti voimaan mainitusta päivästä alkaen.
Tarkistukset 45 ja 46 ovat sen vuoksi tarpeettomat jo lakiteknisistä syistä.
Tarkistuksesta 47 haluaisin varoittaa kansallisten pakollisten naudanlihan merkintäjärjestelmien jatkamisesta EU-järjestelmän täysimittaisen käyttöönoton jälkeen.
Se johtaisi siihen, että meillä olisi lopulta 15 erilaista kansallista järjestelmää ja miinoittaisimme sisämarkkinat sillä tavoin kokonaan.
Tarkistus 48 koskee antibioottien ja piristeiden käytön ilmoittamista ja syöttömenetelmiä.
Tämä ajatus saattaa tosin näyttää paperilla yksinkertaiselta, mutta sitä on hyvin vaikea hallinnoida ja ennen kaikkea valvoa.
Eri kasvatusmenetelmille ei sitä paitsi ole olemassa määritelmiä, ja on varmaa, ettei jokaista eläintä todennäköisesti syötetä koko sen elämän ajan yhden ja saman menetelmän mukaisesti vaan eri menetelmien mukaisesti.
Lääkkeiden osalta olisi paljon parempi, jos pitäisimme kiinni tiukoista eläinlääkintänormeistamme ja takaisimme siten, että markkinoille tulee vain turvallista naudanlihaa.
Komissio pitää sen vuoksi parempana olla hyväksymättä tätä ehdotusta.
Mitä tulee uuden pakollisen järjestelmän rinnalle perustettavaan vapaaehtoiseen järjestelmään, johon on tarkoitus kerätä kaikki tiedot, joita ei ole pakko ilmoittaa, komissio voi hyväksyä kaksi ympäristövaliokunnan hyväksymistä neljästä tarkistuksesta, nimittäin tarkistukset 33 ja 35.
Valiokunnassa toimitetusta äänestyksestä on ollut tuloksena, että parlamentti ei ilmeisesti ole puoltanut komission ehdottaman peruslähestymistavan muuttamista lupamenettelyn yksinkertaistamiseksi.
Totean nyt kuitenkin, että tätä täysistuntoa varten on jätetty kaikkiaan yhdeksän uutta tarkistusta, joita ympäristövaliokunta ei hyväksynyt.
Nämä tarkistukset tähtäävät siihen, että otettaisiin taas käyttöön muodollinen lupamenettely etiketteihin merkittäviä vapaaehtoisia tietoja varten.
Voin vakuuttaa teille, että nämä tarkistukset eivät tuota suurta ongelmaa, koska niiden tavoitteena on lujittaa hallintomenettelyä.
Neuvostossa käydyt tuoreimmat keskustelut tähtäävät muuten samaan suuntaan kuin teidän keskustelunne.
Suhtaudun sen vuoksi luottavaisesti siihen, että nämä tarkistukset otetaan neuvostossa myönteisesti vastaan.
Komissio esiintyy tästä hetkestä alkaen tämän aihepiirin osalta niiden kahden toimielimen välisenä välittäjänä, joiden tehtävänä on tehdä päätös asiasta.
Meille jää aikaa vain vähän yli kolme kuukautta lopullista päätöstä varten, mikä ei ole enää paljon.
Kun otetaan huomioon ripeästi sujunut työ, jota olette tehneet täällä parlamentissa, neuvosto vahvistaa toivottavasti yhteisen kannan mahdollisimman nopeasti.
Keskustelu on päättynyt.
Äänestys toimitetaan keskiviikkona 11.30.
(Istunto päättyi klo 12.10.)