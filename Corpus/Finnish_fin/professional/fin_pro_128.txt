# language_name_wals:	Finnish
# language_name_glotto:	Finnish
# iso639_3:	fin
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Latn
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/fi.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Neljänneksi, mikä on meille hyvin tärkeää: uusia rajoja rakennetaan, mutta on sellaisia tahoja, jotka ylittävät rajoja jatkuvasti helposti, nimittäin kaikki rikolliset järjestöt rikollisine toimineen.
Ne eivät tunnusta mitään rajoja.
Meidän on torjuttava rajat ylittäviä laittomuuksia, tapahtuivat ne sitten huumekaupan, rajat ylittävän rikollisen yhteistyön tai ihmiskaupan alalla.
Rajat on tehty purettaviksi, mutta ei rikollisin toimin, joiden laajuus ylittää valitettavasti myös tällä alueella muut alat.
Tässä mielessä ne ovat tavoitteita, jotka meidän on myös saavutettava niillä taloudellisilla varoilla ja välineillä, joita nyt luomme.
Uskon, että myös komission ja neuvoston tarkoitus on, että me saavutamme tämän tavoitteen erittäin johdonmukaisesti seuraavien vuosien aikana taloudellisilla varoillamme.
Meidän rahojamme ei saa myöskään virrata sinne, mistä kuitenkin puuttuu tahto!
Arvoisa puhemies, huomenna parlamenttiimme tulee pitämään puheen Jugoslavian liittotasavallan uusi presidentti Kostunica.
Hänen esiintymisensä voi merkitä mahdollisuutta koko noudattamallemme politiikalle.
Toinen huomio on, että edeltäneet puhujat sanoivat hieman tuskaantuneina, että Eurooppa maksaa, mutta Amerikka määrää.
Tämä on kuitenkin loogista, koska Amerikka toimi poliittisesti Bosniassa ja sai aikaan Daytonin rauhansopimuksen, ja jälleen Amerikka toimi poliittisesti Kosovossa ja oli aloitteentekijä pommituksissa ja kaikessa muussa.
Mitä tämä merkitsee meille?
Että politiikan pitää mennä eteenpäin tai joka tapauksessa kulkea tapahtumien rinnalla, jotta olisi poliittisia tavoitteita.
Mitä näiden poliittisten tavoitteiden täytyy olla?
On selvää, että institutionaalinen osuus, hyvin toimiva demokratia, on prioriteetti koko alueella.
Hyvin toimiva demokratia luo edellytykset sille, että eri alueiden vähemmistöjä kunnioitetaan.
Toimiva demokratia auttaa normalisoimaan tilannetta tällä alueella.
On kuitenkin tukeuduttava myös henkilöihin.
Meidän täytyy ymmärtää, että hyvin monissa tapauksissa tällä siirtymäkaudella omia tarkoitusperiään palvelleet henkilöt eivät ole ilmentäneet tervettä poliittista elämää.
Tässä mielessä meidän täytyy tarkistaa käsityksiä henkilöistä, asioista ja tilanteista.
Toinen asia, jota haluaisin käsitellä, liittyy alueen strategiaan.
On täysin selvää, että taloudellisiin ja institutionaalisiin mahdollisuuksiin keskittyvien politiikkojen yhdistäminen on myönteinen kehityssuunta.
Kuitenkin, jotta myönteinen kehitys johtaisi myös tuloksiin, tarvitaan strategista kaukokatseisuutta.
Tästä näkökulmasta katsottuna olen sitä mieltä, että palaaminen asiaan, josta on päätetty jo noin vuosi sitten Packin mietinnön yhteydessä, eli jälleenrakennusviraston päätoimintapaikkaan, ei tarjoa mitään myönteistä.
Olisi hyvä, jos komission jäsen Patten, jolla on mittava kokemus - ja ehkä viisauttakin - kansainvälisten kriisien hoitamisessa ja joka on vieraillut eri puolilla Balkania, menisi jälleenrakennusviraston päätoimintapaikkaan Thessalonikiin katsomaan, miten tämä virasto toimii.
Tässä mielessä yhdyn siihen, mitä kollega Folias sanoi, ja toistan saman asian.
Joka tapauksessa päätän nyt valitusosuuden ja siirryn myönteiseen osuuteen.
Lagendijkin mietintö on erittäin hyvä asiakirja huolimatta siitä, että mahdollisesti kritisoin sen yhtä kohtaa, ja samoin on myös komission ehdotus.
Mielestäni ne antavat poliittisille aloitteille kehyksen, jota pitää edelleen kehittää, jotta syntyisi uusia näkemyksiä.
Tämä alue pitää nähdä Euroopan alueena, ei valtioiden ja Euroopan tai Amerikan kansallisten politiikkojen vastakkainasettelujen alueena.
Teemme virheen, jos suhtaudumme tähän alueeseen potentiaalisena poliittisten vastakkainasettelujen alueena.
Joka tapauksessa olen sitä mieltä, että kuljemme oikeaan suuntaan.
Arvoisa puhemies, hyvät kollegat, haluaisin ensimmäiseksi kiittää esittelijöitä niistä erinomaisista mietinnöistä, jotka he meille tänään esittelevät.
Viesti, jonka parlamentti lähettää näiden asiakirjojen kautta, on selkeä ja päättäväinen.
Minä toivon, että komissio ja neuvosto ottavat viestin vastaan asiaankuuluvan kiinnostuneesti ja että ne muuttavat kahta asetusta sopivalla tavalla.
Käsitämme kaikki, mikä merkitys Euroopan unionin tarjoamalla avulla on Balkanin alueelle.
Poliittis-demokraattisen järjestelmän palauttaminen Serbiaan on uuden vaiheen alku.
Mutta unionin pitää toimia tässä vaiheessa etualalla eikä passiivisena ja hitaana tarkkailijana, kuten se on tähän asti toiminut.
Meidän taloudellisen ja teknisen apumme pitää olla laajaa ja tehokasta: se on vähintä, mitä unioni voi tehdä varmistaakseen vakaan tulevaisuuden tuolle alueelle ja koko maanosalle.
Meidän täytyy olla tietoisia siitä, että matka rauhan saavuttamiseksi Balkanilla on vielä pitkä ja että vielä on olemassa mahdollisia ristiriitaa aiheuttavia seikkoja, jotka ovat vaarassa heittää meidät vielä kerran takaisin menneisyyteen.
Mutta tämä Euroopan myrskyisin alue ei ole koskaan ollut niin täynnä toivoa kuin nyt.
Kroatian miltei hirmuvaltainen järjestelmä on korvattu demokraattisella järjestelmällä, joka on myönteinen länsimaita kohtaan.
Jugoslaviasta jäljelle jääneitä alueita ympäröivät hauraat maat ovat onnistuneet selviämään kriisistä, eikä siinä kaikki: Bulgaria, Albania ja Makedonia ovat lisäksi edistyneet taloudellisesti.
Niissä herkän tasapainon luonnehtimissa tempuissa, jotka tällä hetkellä hallitsevat Balkanin aluetta, unionin vastuu on suuri, se on valtava, ja jos puhumme unionista, puhumme samalla jäsenvaltioista, mutta myös Euroopan komissiosta ja parlamentista.
Jäsenvaltiot antavat merkittäviä julistuksia, joissa ne esittelevät aikeitaan, mutta niitä pitää seurata konkreettinen taloudellinen sitoumus.
Euroopan komission pitää ottaa vastuunsa siitä, että nämä ohjelmat toimivat hyvin, ja tämä on niiden kahden mietinnön ensimmäinen tavoite, joista äänestämme huomenna.
Parlamenttia pitää kuulla ja sille pitää tiedottaa asioista säännöllisesti, ja tämä on toinen esittelijöiden esittämä pyyntö, jota meidän kaikkien pitää tukea.
Arvoisa puhemies, arvoisat parlamentin jäsenet, komissio ja parlamentti ovat ilmoittaneet käsiteltävinä olevien tekstien myötä 4 miljardia euroa niiden sotavahinkojen määräksi, jotka syntyivät NATOn pommitusten seurauksena pelkästään Serbiassa ilman Kosovoa.
Ne ovat siten epäsuorasti tunnustaneet osan aineellisesta sotavelastaan.
NATO väitti puuttuvansa tilanteeseen estääkseen kärsimysten jatkumisen.
Tämän sodan seurauksena karkotettiin, kuoli ja haavoittui kuitenkin paljon enemmän ihmisiä kuin NATOn sotilastoimia edeltäneiden 12:n tiettävästi ratkaisevan kuukauden aikana.
Eikö vasta NATOn sota epävakauttanut aluetta ratkaisevasti?
NATOn väliintulo Balkanilla palveli viime kädessä uuden NATOn strategian ja niin sanotun itsevaltuutuksen laillistamista.
Kun tunnustetaan syntyneet sotavahingot ja se tosiasia, että tilanne kärjistyi NATOn myötä, maksut pitäisi suorittaa täysimääräisesti arvioitujen sotavahinkojen mukaisesti eikä vain puolittain.
EU:n ei ennen kaikkea pitäisi kuitenkaan myöntää mitään lainoja, vaan - ja tämä koskee erityisesti niitä EU-maita, jotka ovat NATOn jäseniä - näiden jäsenvaltioiden pitäisi maksaa sotakorvauksia aiheuttamistaan vahingoista.
.
(EN) Tämä on ollut erinomainen keskustelu, vaikka tähän aikaan illasta paikalla ovat vain cognoscenti (asiaan perehtyneet).
On kuitenkin hyvä nähdä parlamentissa tuttuja kasvoja.
En aio poiketa sille alueelle, jota ministeri käsitteli kattavasti aiemmin puhuessaan Zagrebin huippukokouksesta.
Vahvistan täysin kaikki tavoitteet, jotka hän esitti.
Tuo huippukokous pidetään melko lailla paremmissa oloissa kuin ehkä kuvittelimme silloin, kun puheenjohtajavaltio sai ajatuksen sen pitämisestä.
Haluan keskittyä asetuksiin.
Haluaisin ennen kaikkea kiittää parlamenttia sen erinomaisesta ja nopeasta työstä näiden kahden asetusluonnoksen tutkimisen aikana.
Haluaisin kiittää asiaan liittyvien valiokuntien esittelijöitä: ensiksi jäsen Westendorp y Cabezaa, jolla on huomattavaa paikan päällä Bosniassa saatua asiantuntemusta näistä asioista, sekä jäsen Lagendijkia, jonka kanssa olemme säännöllisessä yhteydessä Kaakkois-Euroopan asioista.
Hän on ainakin toinen ihminen, jonka kanssa erotun muista siinä, että me olemme lukeneet Misha Glennyn Balkania käsitteleviä kirjoituksia.
Haluaisin myös kiittää Staesia, Färmiä ja Gargania heidän laadukkaista mietinnöistään ja lausunnoistaan.
Nämä kaksi ehdotusta kuvastavat kahta unionin prioriteettia: avustuksen tarjoamista Kaakkois-Euroopalle ja sen tarjoamista mahdollisimman nopeasti ja tehokkaasti.
Lissabonin ja Faron Eurooppa-neuvostoissa korostettiin, kuinka tärkeänä unioni pitää tämän alueen liittämistä Euroopan taloudelliseen ja poliittiseen valtavirtaan.
Politiikka, jolla tähän pyrimme, on vakaus- ja assosiaatiopolitiikka.
Tietenkin Euroopan unionin panos tämän prosessin kautta vakaussopimuksen työhön on kaikkein tärkein.
Valtioiden päämiehet ovat myös vahvistaneet unionin päättäväisyyden tukea tätä prosessia teknisellä ja taloudellisella avulla.
Demokratian palauttaminen Serbiaan serbialaisten päättäväisyyden ja rohkeuden sekä Serbian demokraattisten voimien ansiosta tarjoaa nyt mahdollisuuden saada aikaan vaurautta koko alueelle.
Euroopan on enemmän kuin koskaan elettävä tekemiensä sitoumusten mukaan.
Jotta voisimme tehdä niin, meillä on oltava oikeat oikeudelliset välineet, joustavat menettelyt ja tehokas hallinto.
Ulkoisen avun uudistus, jonka komissio hyväksyi 16. toukokuuta, on merkki meidän päättäväisyydestämme parantaa merkittävästi ulkoisen avun nopeutta, laatua ja näkyvyyttä.
Kaakkois-Euroopassa tästä päättäväisyydestä on jo konkreettisia tuloksia.
Kosovoon muutaman päivän kuluttua sodan loppumisesta sijoittamamme työryhmä sekä Euroopan jälleenrakennusvirasto kuuden viimeksi kuluneen kuukauden aikana ovat pystyneet jakamaan apua oikeaan aikaan ja tehokkaasti.
Luvut vahvistavat tämän: 84 prosenttia Obnova-asetuksen perusteella jaetuista varoista - vuosina 1998-2000 444,5 miljoonaa euroa - oli sidottu vuoden 2000 lokakuun loppuun mennessä.
70 prosentista sidotuista varoista oli tehty sopimus ja 43 prosenttia niistä varoista, joista oli tehty sopimus, oli maksettu.
Olemme saaneet nopeasti tuloksia myös Serbiassa, jossa komissio reilussa neljässä viikossa on laatinut yhteensä 200 miljoonan euron hätäapuohjelman.
Siitä sovittiin komissiossa viime viikolla ja ensimmäiset lämmitysöljyä kuljettavat rekat lähtivät Serbiaan viime viikonloppuna edellä aikataulustaan ja ennen useimpia muita lahjoittajia.
Tämä ohjelma kasvaa tästä lähtien päivä päivältä: 30 miljoonan euron arvoista sähköntuontia koskeva sopimus allekirjoitettiin tänään Serbian sähköyhtiön kanssa, ja sen pitäisi olla verkossa käytettävänä muutamassa päivässä.
Jokainen päivä merkitsee tässä tilanteessa.
Uudistuksemme ovat alkaneet tuottaa tulosta myös Bosniassa, jossa avun toteuttaminen on parantunut selvästi sen jälkeen, kun valtuuskuntaamme Sarajevossa vahvistettiin, ja sille annettiin valtaa.
Näistä tuloksista Euroopan parlamenttikin voi olla ylpeä.
Juuri Euroopan parlamentti herätti kiinnittämään huomiota Bosnian heikkoon hallintoon.
Juuri parlamentti tuki komission ehdotusta Euroopan jälleenrakennuspankin luomisesta.
Juuri parlamentti vaati yhtenäistä säätelykehystä alueelle annettavalle avulle ja juuri parlamentti budjettivallan käyttäjänä varmisti, että varoja saadaan viipymättä käyttöön, jotta Serbialle voidaan antaa hätäapua.
Tässä on edistytty hyvin, mutta sitä on lisättävä.
Vielä on paljon parantamisen varaa.
Se on näiden kahden ehdotuksen tarkoitus.
Parlamentin jäsenet ovat jättäneet huomattavan määrän tarkistuksia.
Haluan kommentoida niitä niiltä osin, kun ne liittyvät virastoa ja asetusta koskevaan kaksiosaiseen ehdotukseemme.
Komission ehdottama apua koskeva asetus on tehty tarkoituksella yksinkertaiseksi ja selkeäksi.
Siinä määritetään avun kattamat tavoitteet pääperiaatteita varten, jotka koskevat ohjelmia, ohjelmien komiteamenettelyä mutteivät yksittäisiä hankkeita.
Siinä ehdotetaan myös yksinkertaisia päätöksentekojärjestelyjä Euroopan jälleenrakennusviraston hoitamia ohjelmia varten.
Saanen puhua lukuisista laajoista näkökohdista, joita parlamentti on ottanut esiin, ensiksi komission roolin ja sen taloudelliset vastuut viraston toiminnasta.
Komissio suhtautuu erittäin vakavasti vastuuseensa yhteisön talousarvion täytäntöönpanosta.
Lukuisissa uusissa tarkistuksissa korostetaan tätä vastuullisuutta viittaamalla perustamissopimuksen 274 artiklaan.
Jotta voisimme olla vastuussa, tarvitsemme oikeudellisia välineitä, jotka mahdollistavat nopean ja joustavan toiminnan.
Toiseksi parlamentti haluaa meidän viittaavan täsmällisemmin eri sektoreiden prioriteetteihin.
Kokemustemme perusteella haluamme säilyttää mahdollisimman paljon joustavuutta.
Voimme kuitenkin hyväksyä monia niistä parlamentin tarkistuksista, joissa meitä kehotetaan sisällyttämään asetukseen maininta sellaisista avainsektoriprioriteeteista kuten apu koulutukselle, ammattikoulutukselle, ympäristölle, kansalaisyhteiskunnalle ja kansalaisjärjestöille, etniselle sovittelulle ja siirtymään joutuneiden ihmisten palaamiselle.
Samoilla perusteilla voimme hyväksyä ehdotuksen sisällyttää säädöksen johdantoon viittaus Faron Eurooppa-neuvoston päätelmiin.
Parlamentin päätöslauselma komission vakaus- ja assosiaatioprosessia koskevasta tiedonannosta ansaitsee myös maininnan asetuksen johdannossa.
Meidän mielestämme on järkevämpää tehdä näin, kuin sisällyttää se ehdollisuutta koskevaan artiklaan.
Voimme tietenkin hyväksyä ehdotuksen siitä, että komission hyväksymien suuntaviivojen on kuvastettava sitä pyrkimystä parempaan tehokkuuteen, joka korostaa uudistuksiamme.
Koska on esitetty säädöstä, joka pyrkii yksinkertaistamaan asioita, haluan vielä lisätä tärkeän näkökohdan: asetusten ei saa nyt antaa jäädä ilmaan roikkumaan huomautuksineen ja määritteineen ja valtavine byrokratioineen.
Kuten jäsen Staes sanoi: emme halua ihmisten heittävän hiekkaa rattaisiin.
Jos emme saa selvää ja yksinkertaista asetusta, on parempi olla kokonaan ilman asetusta.
Tehdäkseni asian selväksi: voimme hyväksyä seuraavien tarkistusten hengen sillä edellytyksellä, että sanamuotoon voidaan tehdä muutoksia: tarkistukset 1, 2, 5, 6, 7, tarkistuksen 11 ensimmäinen osa, tarkistuksen 13 ensimmäinen osa, tarkistus 16 osittain, tarkistukset 17 ja 18, tarkistus 19 osittain ja tarkistukset 20, 21, 24, tarkistuksen 28 ensimmäinen osa, tarkistus 31 ja tarkistus 37 osittain.
Kaikki tietävät komission kannan siitä kokonaissummasta, jonka se arvioi alueella tarvittavan, niin sanotusta ohjeellisesta rahoitusmäärästä ja sen yhteensopivuudesta rahoitusnäkymiin.
Kuten parlamentti tietää, meidän mielestämme asetuksessa ei ole tarpeen viitata siihen selvästi.
Jäsen Lagendijkin kaunopuheisuudesta huolimatta en usko, että se on tarpeen, mutta hän esitti kuitenkin näkökohdan, joka on perusteiltaan totta, ja Westendorp esitti myös saman näkökohdan toisessa merkityksessä, kun kummatkin heistä sanoivat, että asetukset ovat sinällään hyviä, mutta jos talousarvio ei riitä kattamaan Euroopan unionin poliittisia prioriteetteja, tuhlaamme vain aikaamme.
Jäsen Westendorp sanoi, että neuvosto ei voi - tämä oli luullakseni hänen puheensa merkitys - tehdä ihmeitä leivällä ja kaloilla, kuten uudessa testamentissa tehtiin.
Tämä voi olla joidenkin neuvoston jäsenten mielestä hiukan karkeaa arviota neuvoston vallasta, mutta se on täysin totta.
Meillä on käytössämme rajalliset talousarviot, mutta toivon todellakin, että se talousarvio, joka on ulkoisen toiminnan käytettävissä, kuvastaisi Euroopan unionin poliittisia prioriteetteja.
Tätä keskustelua olemme käyneet neuvoston kanssa viime viikkoina ja kuukausina, eikä komissio eikä parlamentti menestynyt huonosti tuossa keskustelussa.
Olisin erityisesti luullut, että kahden viime kuukauden kokemukset olisivat osoittaneet, että komission rahoitusta koskeva ehdotus ei ollutkaan niin outo, kuin jotkut silloin vihjaisivat.
Siirryn nyt puhumaan toisesta esillä olevasta ehdotuksesta eli Euroopan jälleenrakennusvirastoa koskevasta ehdotuksesta, ja niin tehdessäni haluan kiittää lämpimästi siitä työstä, jota johtokunta, johtaja ja henkilöstö ovat tehneet paikan päällä Kosovossa.
Se on hieno ryhmä, enkä ole ollenkaan yllättynyt, että se on saanut aikaan vaikuttavia tuloksia.
Se on ansainnut maineensa tulosten tekemisessä, ja tiedän, että parlamentin oma valtuuskunta, joka kävi Kosovossa toukokuussa, oli yhtä vaikuttunut sen työstä kuin minä.
On selvästi järkevää ottaa oppia viraston kuuden viime kuukauden toiminnasta ja nähdä, kuinka me voimme auttaa sitä toimimaan tehokkaammin.
Tämä on olennaista, nyt kun virasto on vastuussa koko Jugoslavian liittotasavallasta.
Päätavoitteemme on selvittää johtokunnan rooli.
Sen on otettava vastuu niiden jälleenrakennusohjelmien tutkimisesta ja hyväksymisestä, jotka esitetään komissiolle päätöksentekoa varten.
Haluamme myös yksinkertaistaa päätöksentekoa.
Uuden asetuksen mukaan komissio voi hyväksyä viraston ehdottamia ohjelmia ilman, että sen tarvitsee kuulla hallintokomiteaa.
Saanen tehdä selväksi, että vastuu ohjelmien virallisesta hyväksymisestä jää komissiolle.
Komissio päättää näiden ohjelmien suotavuudesta; komissio on vastuussa talousarvion täytäntöönpanosta; komissio hyväksyy ohjelmat.
Monissa tarkistuksissa pyritään varmistamaan, että virasto toimii komission suoran ja yksinomaisen vastuun alaisena ja siten varmistamaan, että komissio on yksin vastuussa viraston hallinnosta Euroopan parlamentille, tilintarkastustuomioistuimelle ja OLAFille.
Haluan selventää tätä.
Virastolla on tietty itsemääräämisoikeus kuten kaikilla Euroopan unionin virastoilla.
Tämä on nykyisen toimielinrakenteen mukainen tilanne, ja viraston tämänhetkistä itsemääräämisoikeutta on kunnioitettava, ellei viraston institutionaalista rakennetta muuteta.
Tämä ei vähennä komission perustamissopimuksen mukaan ottamaa täyttä vastuuta yhteisön talousarvion täytäntöönpanosta.
Haluaisin kiittää parlamenttia siitä järkevästä ja käytännöllisestä tavasta, jolla se on hyväksynyt viraston tämänhetkisen rakenteen.
Tiedän parlamentin kannan tähän asiaan, ja komissio ottaa sen huomioon suunnitellessaan mahdollisia tulevia täytäntöönpanovirastoja.
Kielijärjestelmä on vielä yksi arka asia.
Toivon, että parlamentti ymmärtää toukokuussa esittämieni ehdotusten järkevyyden ja jatkaa työtään rakentavasti muiden kanssa tämän erittäin vaikean asian parissa, mutta en voi tukea parlamentin tarkistusta, jossa poistetaan yksimielisyysvaatimus.
Tämä olisi kollegion kannan vastaista.
Voimme hyväksyä ne tarkistukset, jotka on tarkoitettu poistamaan sen vaatimuksen, että neuvosto tekisi lisäpäätöksen viraston toimeksiannon laajentamisesta koko Jugoslavian liittotasavaltaan.
Voin myös hyväksyä ne tarkistukset, joissa viitataan yleisten asioiden neuvoston 9. lokakuuta tekemään päätökseen, yhteistyöhön kansalaisjärjestöjen kanssa, kansalaisyhteiskunnan ja oikeusvaltion palauttamiseen, virastojen tarjoamien palvelujen maksamiseen, kolmansiin osapuoliin, uusien toimintakeskusten mahdolliseen perustamiseen, johtajan vastuuseen työohjelman täytäntöönpanosta ja viraston talousarvion rakenteesta.
Tämä tarkoittaa sitä, että jos sanamuotoon voidaan tehdä joitakin muutoksia, voimme hyväksyä seuraavien tarkistusten hengen: 1, 2, 6, 8, osa tarkistuksesta 10, tarkistukset 11, 37, 16, 27 ja 33.
Tutkimme tarkkaan, onko tarpeellista laatia tarkka luettelo asioista, joita johtokunnan on käsiteltävä.
Teemme tämän johtokunnan roolin selventämiseksi; tämä koskee tarkistuksia 21 ja 22.
Tarkastelemme myös ehdottamaanne viraston talousarvion hyväksymisaikataulua kunnioittaen samalla hyvän budjettiohjelman periaatetta ja yhteensopivuutta yhteisön talousarviomenettelyjen kanssa.
Tämä koskee tarkistuksia 29 ja 30.
Saanen toistaa kiitokseni parlamentille sen kovasta työstä näiden asioiden parissa.
Olemme todellakin edistyneet Kaakkois-Euroopassa.
Tämän ehdotus sallinee sen, että käytämme hyväksemme saamamme uuden tilaisuuden osallistua tuntuvasti Euroopan unionina kestävän rauhan ja vaurauden luomiseen koko alueelle.
Minun on sanottava, että Euroopan unioni ei onnistunut kovinkaan hyvin Kaakkois-Euroopassa 1990-luvulla.
Toivon, että onnistumme paremmin ensi vuosikymmenellä, ja tämä asetus tarjoaa meille joitakin arkisia keinoja siihen.
Kiitos, arvoisa komission jäsen.
Yhteiskeskustelu on päättynyt.
Äänestys toimitetaan huomenna klo 11.30.
ASEM III (Soul, 20. ja 21. lokakuuta 2000)
Esityslistalla on seuraavana komission julkilausuma kolmannesta Aasia-Eurooppa-tapaamisesta (ASEM III - Soul, 20. ja 21. lokakuuta 2000).
.
(EN) Arvoisa puhemies, saanen hypätä vähäksi aikaa toiselle mantereelle.
Ennen kuin kerron kolmannesta Aasian ja Euroopan huipputapaamisesta ja arvioin sen tuloksia, saanen puhua lyhyesti ASEM-prosessista.
Ensimmäinen huippukokous vuonna 1996 pidettiin aikana, jolloin oltiin huippuoptimistisia Aasian suhteen ja puhuttiin Aasian talousihmeestä.
Vuonna 1998 toinen huippukokous pidettiin talouskriisin aikana, kun monet ihmiset sanoivat, että Aasian asiat ovat huonosti ja että kaikki on ollut liioiteltua.
Kolmannessa huippukokouksessa näimme vilauksen totuudesta.
Aasiassa ei ollut talousihmettä, mutta Aasiassa on tapahtunut paljon mielenkiintoista, ja se on useimmilla aloilla elpynyt erittäin nopeasti vuosien 1997 ja 1998 kriisistä.
Niillä aloilla, joilla elpyminen on edennyt parhaiten, onnistuminen on johtunut taloudellisten ja poliittisten uudistusten yhdistämisestä.
Tämä on ollut näiden huippukokousten taustana.
Soulissa pidetyn kolmannen huippukokouksen haasteena oli ASEM-prosessin syventäminen sekä hallituskumppaneita varten että kansalaisia varten.
Sen oli osoitettava, että ei tarvita mitään dramaattisia tapahtumia, jotta Euroopan ja Aasian valtion tai hallitusten päämiehet voisivat tavata.
Esitimme tavoitteemme pääpiirteet työryhmässämme, keskustelimme niistä ennen huippukokousta Euroopan parlamentin kanssa kaksi kertaa ASEAN-työryhmässä ja täysistunnossa.
Näiden tuloksena oli käsittääkseni teidän 5. lokakuuta hyväksytty päätöslauselmanne, jonka tavoitteet me sekä otimme huomioon että onnistuimme useimmissa tapauksissa toteuttamaan.
Kolmen tärkeän asiakirjan hyväksymisen lisäksi huippukokoukseen osallistuneet johtajat olivat aktiivisesti mukana keskusteluissa, jotka koskivat sellaisia arkaluonteisia asioita kuten ihmisoikeudet, Etelä-Kiinan meri, Itä-Timor ja Burma.
He lupasivat edistää ja suojella perustavia ihmisoikeuksia ja kunnioittaa demokratiaa, oikeusvaltioita, tasa-arvoa, oikeutta ja ympäristön suojelua.
Sovittiin Aasian ja Euroopan välisen korkean tason poliittisen vuoropuhelun tiivistämisestä tuomalla siihen voimaa jäsenten erilaisuudesta eikä mitään asiaa jätettäisi käsittelemättä.
Johtajat sopivat laajennetuista ja päivitetyistä Aasian ja Euroopan välisen yhteistyön puitteista vuodelle 2000.
Tämä on tulevan vuosikymmenen työohjelma.
Todettiin, että tarvitaan yhteisiä ponnistuksia Kioton pöytäkirjan täytäntöönpanemiseksi.
Puollettiin myös kuluttajan ja tuottajan välistä vuoropuhelua öljyn maailmanmarkkinahintojen vakauttamiseksi sekä tiiviimpää yhteistyötä energiansäästötekniikan kehittämiseksi.
Keskusteltiin ylikansallisesta rikollisuudesta, maahanmuuttajien hyväksikäytöstä, ihmiskaupasta, laittomien huumeiden torjunnasta, kaikista noista asioista, jotka ovat globalisaation huono puoli.
Huippukokouksessa hyväksyttiin erillinen Soulin julistus, jossa julistetaan rauha Korean niemimaalle ja jossa pidetään myönteisenä kesäkuussa pidettyä Koreoiden välistä huippukokousta, kehotetaan kumpaakin osapuolta kasvattamaan menestystään ja jossa korostetaan, kuinka tärkeää on saada Korean kansantasavalta mukaan monenkeskiseen vuoropuheluun.
Laajentumisessa hyväksyttiin kaksivaiheinen lähestymistapa, jonka mukaan ehdokasvaltio tarvitsee ensin oman alueensa kumppaneiden tuen, ennen kuin se hakee vahvistusta toiselta alueelta.
Lopullisen päätöksen tekee valtioiden tai hallitusten päämiehet yksimielisesti.
Yhdestäkään nimeltä mainitusta ehdokkaasta ei keskusteltu kolmannessa Aasian ja Euroopan välisessä huippukokouksessa.
Taloudellisen ja rahataloudellisen yhteistyön alalla johtajat sopivat työskentelevänsä yhdessä voidakseen vastata globalisaation, tietoyhteiskunnan, sähköisen kaupan ja väestön eritasoisesta tietoteknisestä osaamisesta johtuvan jakautumisen tuomiin haasteisiin laajentamalla tutkimusta ja tietoverkkoja näiden kahden alueen välillä.
Johtajat vahvistivat myös sellaisten vapaaehtoisten vuosikertomusten laatimisen, jotka koskevat ponnisteluja kaupan esteiden poistamiseksi kuten kaupankäynnin helpottamista koskevassa toimintasuunnitelmassa sanotaan.
Kaikki ASEM-kumppanit olivat samaa mieltä siitä, että työskennellään sen puolesta, että voitaisiin käydä mahdollisimman pian uusi laaja WTO-kierros, jossa otetaan huomioon kehitysmaiden erityistarpeet.
Sosiaalisella ja kulttuurisella alalla johtajat tunnustivat, kuinka tärkeitä ovat paremmat koulutukseen liittyvät yhteydet niihin erityisaloitteisiin, jotka tähtäävät keskinäisen tiedostamisen edistämiseen, mukaan lukien yliopistojen välisen yhteistyön ja koulujen elektronisen verkottumisen parantaminen.
Tähän liittyvällä ihmisten välisellä alalla vaalittiin periaatetta ASEM-prosessin avaamisesta suuremmalle osalle kansalaisyhteiskuntaa, vaikka kansalaisjärjestöjen aloitetta sosiaalisen foorumin perustamisesta ei voitu toteuttaa, koska tietyt aasialaiset kumppanit vastustivat sitä.
Olen varma, että parlamentti näkee näiden tulosten olevan aiemmin mainitsemani 5. lokakuuta hyväksytyn päätöslauselman mukaisia.
Ihmisoikeudet ja oikeusvaltio sisältyvät prosessiin; oltiin laajalti yhtä mieltä siitä, että laajapohjainen WTO-kierros olisi aloitettava varhain, mutta en ole varma siitä, onko tätä pohdittu tähän mennessä kokonaisuudessa APECin kokouksissa Bruneissa.
Koska ehdotusta sosiaalisen foorumin perustamisesta ei hyväksytty, keskityimme kansalaisyhteiskuntaan ja kansalaisjärjestöihin, ja toivon todellakin, että tällä alueella tapahtuu edistystä neljännen Aasian ja Euroopan välisen huipputapaamisen seurantakokouksessa Kööpenhaminassa.
Lopuksi johtajat sopivat parlamentaarikoiden välisen yhteydenpidon tiivistämisestä, kuten yhteistyöpuitteissa on määritelty.
Kolmatta Aasian ja Euroopan välistä huippukokousta hallitsivat vääjäämättä Korean niemimaan merkittävät tapahtumat, jotka ovat johtaneet Etelä-Korean presidentin nimeämiseen Nobelin rauhan palkinnon saajaksi.
Hän on mies, jonka ura on ollut huomattava sekä sen vuoksi, että hän on sitoutunut demokratiaan, ihmisoikeuksiin ja oikeusvaltioon että sen vuoksi, että hän on viime aikoina sitoutunut niemimaan etelä- ja pohjoisosan sovintoon.
Tämä luullakseni palautti eurooppalaisten mieliin sen, kuinka tärkeä meidän roolimme on Aasiassa muussakin kuin taloudessa ja kaupassa, vaikka onkin sanottava, että yksi syy Aasian elpymiseen on se, että me olemme pitäneet lupauksemme markkinoidemme pitämisestä auki Aasian tuonnille kahden viime vuoden ajan.
Tänä vuonna näyttää erittäin todennäköisestä, että Kiinan ylijäämä Euroopan unionin osalta on 40 miljardia euroa.
Olemme pitäneet sanamme talouteen ja kauppaan liittyvissä asioissa, mikä muun muassa kannustaa Aasiaa ottamaan meidät vakavammin.
On tärkeää muistaa, että meillä on myös poliittinen rooli Aasiassa, ei pelkästään siksi, että puolustamme demokratiaa ja hyvää hallintoa, vaan myös sen panoksen takia, jonka voimme antaa Korean niemimaalla ja muualla vakauden ja turvallisuuden edistämisessä tulevaisuutta varten.
Aasian ja Euroopan välinen prosessi on tärkeä.
Tämä oli erittäin tärkeä kokous.
Prosessi kehittyy ja vahvistuu ajan myötä, ja odotan innokkaasti seuraavaa kahden vuoden kuluttua Tanskassa pidettävää Aasian ja Euroopan välistä kokousta, jolloin voimme varmasti edistyä vielä pitemmälle.
Arvoisa puhemies, arvoisa komission jäsen, uskoakseni se, että meitä on niin vähän läsnä täällä, johtuu siitä, että käsittely eteni tänä iltana niin nopeasti ja muutamat kollegat, jotka halusivat puhua, eivät ole vielä täällä vaan edelleen syömässä.
Pyydän siis, ettei vähäistä läsnäoloa tulkita merkiksi siitä, että tämä aihe ei ole heille tärkeä.
Arvoisa komission jäsen, yhdyn aluksi teidän käsitykseenne, että tämä ASEM-prosessi on erittäin merkittävä.
Se on hyvin merkittävä poliittisesti ja taloudellisesti.
Toivon, että sekä parlamentti että monet kollegoistanne komissiossa näkisivät Aasian ja Euroopan välisten suhteiden merkityksen oikeassa suhteessa, myös Aasian suhteet unionin kalastuspolitiikkaan - espanjalainen kollegani antakoon sen minulle anteeksi ja myös komission jäsen Fischler antakoon sen anteeksi.
Jos tarkastellaan pitkän aikavälin poliittista ja taloudellista kehitystä moninapaisessa maailmassa, Aasian ja Euroopan välisten suhteiden merkitys on keskeinen.
Sikäli me olemme hyvin onnellisia, että huippukokous pidettiin Soulissa ja että kaikki hallitusten päämiehet olivat siellä yhtä tai kahta lukuun ottamatta.
Se oli hyvin merkittävää.
Te olette oikeassa, Aasian huippukokous jäi myönteisessä mielessä tietyllä tavalla molemmissa Koreoissa tapahtuvan kehityksen varjoon niin, että aikaa käytettiin enemmän molempien Koreoiden lähentymisen arvioimiseen ja erittelemiseen kuin todellakin Aasian prosessista puhumiseen.
Meidän kaikkien pitäisi kuitenkin iloita siitä, että siellä tapahtuu myönteistä kehitystä.
Otan kuitenkin vapauden huomauttaa neuvoston edustajaparalle, jonka on pidettävä joskus pöytäkirjaa: oli tietysti kiusallista Soulissa, että muutamat EU:n jäsenvaltiot ilmoittivat diplomaattisten suhteiden aloittamisesta Pohjois-Korean kanssa ja toiset eivät.
Olisi ollut erittäin viisasta, jos - mikäli meillä on määrä olla yhteinen ulko- ja turvallisuuspolitiikka - kaikki 15 jäsenvaltiota olisivat tehneet yhdessä päätöksen suhteiden aloittamisesta Pohjois-Korean kanssa samaan aikaan samoin ehdoin yksittäisten valtion- ja hallitusten päämiesten yksittäisten näytösluonteisten toimien sijasta.
On myönteistä, että - sen haluan täysin myöntää - Aasian ja Euroopan välisen yhteistyön puiteohjelmasta päästiin yhteisymmärrykseen.
Arvoisa komission jäsen, oletteko te kuitenkin, rehellisesti sanottuna, ymmärtänyt puitesopimuksen sisällön?
Minulla on vielä suuria vaikeuksia ymmärtää todellakin sen sisältö, mistä sovittiin seuraavaksi vuosikymmeneksi.
Ja tältä osin uskon, että parlamentille - vaikka vain harvat meistä ovat läsnä, mutta joku lukee pöytäkirjan, ja me, harvalukuiset asiantuntijat, jatkamme joka tapauksessa asian käsittelyä jatkossa - on kyse siitä, että parlamentti osallistuu tähän Aasian ja Euroopan yhteistyökehyksen muotoilemisen prosessiin.
Uskon joka tapauksessa, että parlamentti toimii liian reaktiivisesti.
Arvoisa komission jäsen, samalla kun te olette meille hyvä keskustelukumppani, meidän pitäisi yrittää sopia asiasta sisällöllisesti ennen Kööpenhaminaa ja konferensseja sekä antaa parlamenttina virikkeitä siihen, miten me voimme myös täyttää teidän päättämänne kehyksen.
Olen hyvin iloinen siitä, että eurooppalainen osapuoli ilmaisi hyvin selvästi ja selkeästi ihmisoikeuksia koskevan kantansa.
Meidän on kuitenkin puhuttava vielä kerran kaikessa rauhassa seurauksista eli siitä, mitä tämä tarkoittaa.
Uskon, että se oli erittäin hyvä poliittinen tunnustus, mutta meillä on siinä vielä muutamia ongelmia.
Uskon, että meidän parlamenttina on aloitettava jälleen se, minkä eurooppalainen osapuoli on sisällyttänyt kiitettävästi johtopäätöksiin, nimittäin Euroopan parlamentin ja aasialaisten valtioiden parlamenttien välinen yhteistyö ensimmäisen parlamentaarisen ASEM-huippukokouksen jälkeen, joka pidettiin Strasbourgissa muutama vuosi sitten.
Se on tärkeä tehtävä, ja toivon, että parlamentti tekee aloitteen tästä toisesta kokouksesta mahdollisesti ensi vuonna ennen Kööpenhaminaa.
Meidän pitäisi järjestää kokous Aasiassa, koska se pidettiin viime kerralla Strasbourgissa.
Nimenomaan, jos te tarkastelette Aasian ja Euroopan välistä yhteistyötä demokratia- tai ihmisoikeusnäkökohdista, pidän tärkeänä, että me teemme tiiviimpää yhteistyötä aasialaisten valtioiden parlamenttien kanssa ja muovaamme tästä myönteisen kehityksen.
Jäsen Jarzembowski, esititte huomautuksen, että paikalla olevien henkilöiden määrä on pieni, mutta siitä voidaan sanoa, että jos laskemme mukaan myös komission jäsenen, 75 prosenttia puhujista on paikalla.
Ei tilanne ole ollenkaan hullumpi!
Arvoisa puhemies, keskustelimme tästä asiasta jo kuukausi sitten, ja silloin meillä oli oikein hyvä keskustelu komission jäsenen kanssa.
Olimme täynnä toivoa.
Saavutettu Pohjois-Korean avautuminen on luonnollisesti myönteinen asia.
On harmillista, että emme ole osoittaneet sitä varten varoja, jotka olisivat oikeastaan tarpeen.
Mielestämme tulos on muuten, ystävällisesti sanottuna, hieman laimea.
Ongelmamme ASEM III:n osalta ei ole niinkään se, mitä on saavutettu, koska hankkeet, jotka koskevat rahanpesua, HIViä ja AIDSia, elintarviketurvallisuutta ja muuta sellaista, ovat luonnollisesti myönteisiä.
On hyväksytty jopa kaksi konkreettista ehdotusta: pyöreän pöydän kokous maailmanlaajuistumisesta ja DUO-vaihto-ohjelma, johon sisältyy 4 300 kumppanuutta, joiden arvo on 25 miljoonaa Yhdysvaltain dollaria.
Tämä on luonnollisesti enemmän kuin ei mitään, mutta tämä on herättänyt meissä kysymyksiä.
Palaan tähän asiaan myöhemmin.
Tärkeämpää on se, mitä ei ole hyväksytty.
Paljon enemmän olisi voinut tapahtua rahoituksen vakauden, kaupan, investointien ja infrastruktuurin alalla.
On tehty ehdotus ASEM-ympäristökeskuksesta.
Nämä olisivat olleet hyviä asioita.
Mielestämme on vakavaa, että ihmisoikeuksien alalla ei ole saatu aikaan mitään.
On kyllä sanottu erinäisiä asioita, mutta emme näe niistä mitään hankkeissa, joista on sovittu, emmekä edes riittävissä varauksissa, joita olisi kyllä voitu tehdä.
Nämä riittävät varaukset liittyvät myös jollakin tavalla maailmanlaajuistumiseen.
Olemme sopineet käsittelevämme maailmanlaajuistumista ja erityisesti sen kielteisiä vaikutuksia.
Mielestämme maailmanlaajuistumisen vaikutukset ovat nimenomaan myönteisiä.
Kielteisiäkin vaikutuksia on, mutta meidän täytyy toki tarkastella myös myönteisiä vaikutuksia.
Vaihto-ohjelmaan liittyvänä asiana mielestämme on käsittämätöntä, että Souliin perustetaan sitä varten sihteeristö.
Singaporen ASEF toimii erinomaisesti.
Miksi sihteeristöä ei ole sijoitettu sinne?
Tiedämme, että komissio suhtautuu ASEMiin äärimmäisen vakavasti, ja tuemme myös komissiota siltä osin lämpimästi.
Meitä kiinnostaa, ovatko ministerimme suhtautuneet ASEMiin riittävän vakavasti.
Mielestämme he ovat osoittaneet ikävällä tavalla kunnianhimon puutetta, ja siksi he eivät ansaitse suosionosoituksia.
Aasian ja Euroopan välisessä parlamentaarisessa vuoropuhelussa on kuitenkin edistytty.
Ehkä me parlamentaarikkoina voimme saada aikaan sen, missä ministerit eivät ole onnistuneet.
Euroopan komissio ansaitsee tukemme, koska olemme vakuuttuneet siitä, että komissio on oikealla tiellä.
Mielestämme ministerien olisi kuitenkin pitänyt voida päästä paljon parempaan tulokseen.
Ilmoitan vastaanottaneeni seitsemän päätöslauselmaesitystä työjärjestyksen 37 artiklan 2 kohdan mukaisesti.
Keskustelu on päättynyt.
Äänestys toimitetaan torstaina.
Alueelliset kalastusjärjestöt
Esityslistalla on seuraavana Jové Peresin laatima kalatalousvaliokunnan mietintö (A5-0275/2000) komission tiedonannosta neuvostolle ja Euroopan parlamentille: Euroopan yhteisön osallistuminen alueellisten kalastusjärjestöjen toimintaan (KOM(1999) 613 - C5-0108/2000 - 2000/2068(COS)).
.
(ES) Arvoisa komission jäsen, alueellisista kalastusjärjestöistä on tulossa yhä tärkeämpiä erityisesti kalastusalueilla, joissa hallintaoikeus on jaettu, tai kun on kyse laajasti liikkuvista tai vaeltavista kalakannoista.
Ne ovat mukautuneet alueensa erityispiirteisiin, joten ne ovat erityisen sopivia välineitä kalavarojen järkevään hallintaan.
Sen vuoksi on ensisijaista, että Euroopan unioni luo tarpeelliset mekanismit täysimääräisen ja sen arvolle sopivan osallistumisen turvaamiseksi.
Komission tiedonannossa rajoitutaan käsittelemään yhteisölle ja jäsenvaltioille kuuluvaan toimivaltaan liittyviä seikkoja näihin järjestöihin osallistumisesta johtuvissa tehtävissä.
Tämä lähestymistapa on välttämätön mutta riittämätön, sillä Euroopan unionin osallistumisessa alueellisiin kalastusjärjestöihin on omaksuttava selkeä, yhdenmukainen ja yhtenäinen suunnitelma; kun otetaan huomioon olemassa olevien alueellisten järjestöjen moninaisuus, yhteisön osallistumisen kuhunkin niistä on oltava suhteessa niiden yksilöllisiin piirteisiin.
Siinä on kuitenkin noudatettava samoja oikeudellisia ja institutionaalisia perusperiaatteita.
Tästä syystä Euroopan parlamentin kalatalousvaliokunnan mietinnössä ehdotetaan yhteisölle ja jäsenvaltioille yhtenäistä tehtävien jakoa kaikkiin alueellisiin kalastusjärjestöihin.
Johtoasema yhteisön toimissa kuuluu komissiolle, joka on yhteisön etujen valvoja.
Sen tehtäviin eivät kuuluisi ainoastaan edustustehtävät, joiden hoitamiseen se resurssien puutteessa on rajoittunut; tulevaisuudessa komissio ei voi olla pelkkä keulakuva; sen on otettava selvästi ja nimenomaisesti hoidettavakseen kaikki tehtävät, jotka liittyvät yhteisön osallistumiseen alueellisiin järjestöihin, eli edustaminen, seuranta ja tietojen välittäminen ja varmistaminen sekä osallistuminen tieteellisiin foorumeihin: yleisesti niiden yhteisön toimien johtaminen, mukaan luettuna kalastuksen valvonta, joita näiden järjestöjen puitteissa tehdään.
Kalastuksen valvonta vaikuttaa jäsenvaltioiden toimivaltaan ja siten jossakin määrin niiden itsemääräämisoikeuteen.
Valvonta on siirrettävä selvästi yhteisön elimelle, jotta yhteistä kalastuspolitiikkaa sovellettaisiin kaikkiin jäsenvaltioihin ja kaikkiin aluksiin ja kalastajiin kansallisuudesta riippumatta, jolloin vältytään vaarantamasta yhtenäisen kohtelun periaatetta.
Tästä syystä valvonnan johto ja asteittain sen täytäntöönpano on annettava komissiolle, ja siten niiden kustannukset on maksettava yhteisön talousarviosta.
Nykyisiä mekanismeja on parannettava yhteisön lainsäädäntöön siirtämisen osalta, jotta voidaan parantaa oikeusvarmuutta ja puuttua niiden hitauteen.
Alueellisten järjestöjen hyväksymien sääntöjen siirtämisen yhteisön lainsäädäntöön nopeuttaminen ei kuitenkaan estä neuvostoa ja parlamenttia täyttämästä tehtäväänsä yhteisön kalastuspolitiikan johtamisessa.
Alueellisten kalastusjärjestöjen merkityksen kasvaessa Euroopan unionin on käytettävä täysin kalastusta koskevaa toimivaltaansa; tämä on ennen kaikkea kiinni inhimillisistä ja aineellisista voimavaroista.
Kenties välttääkseen kysymyksen voimavaroista komissio kuitenkin päätti ehdottaa yhteisön ja jäsenvaltioiden tehtävien uudelleen muotoilemista koskematta kummankaan toimivaltaan.
Tämä lähestymistapa voidaan ehkä hyväksyä tilapäisesti, mutta se saattaa aiheuttaa vakavia säädöksellisiä ja ennen kaikkea institutionaalisia ongelmia, jos siitä tulee pysyvä.
Komission ehdottamassa tehtävien jaossa yhteisölle kuuluisi edustaminen, jota voitaisiin kutsua korkean tason edustamiseksi, ja jäsenvaltioille tulisi edustaminen tieteellisissä ja teknisissä komiteoissa; jäsenvaltioille kuuluisi myös osallistuminen alueellisten kalastusjärjestöjen työhön sekä tarkastus- ja valvontatehtävät.
Toisin sanoen yhteisön rooli sopimusosapuolena supistuisi toimimiseksi pelkkänä keulakuvana.
Euroopan rakentamista ei voida jättää pelkkien tyhjien julistusten varaan; koska on olemassa yhteinen kalastuspolitiikka ja koska yhteisöllä on kalastuksen alalla toimivalta, sen on annettava itselleen inhimillisiä ja aineellisia voimavaroja velvoitteidensa täyttämiseksi, niin kuin yhteisen kalastuspolitiikan resurssien riittävyyden periaate edellyttää.
Jos yhteisö myös on sopimusosapuolena alueellisissa kalastusjärjestöissä, sen on toimittava sopimusosapuolelle kuuluvalla tavalla ja hoidettava sille kuuluvat tehtävät.
Tämän periaatteen soveltamisella on rahoituksellisia vaikutuksia, ja se edellyttää lainsäädännöllisiä muutoksia ja mahdollisesti osittaista luopumista itsemääräämisoikeudesta; mutta jos valitaan tietty poliittisen rakentamisen malli, sen toteuttamiseen on annettava tarvittavat resurssit.
Arvoisa puhemies, alueelliset kalastusjärjestöt ovat nykyisin paras - elleivät sitten ainoa - tae maailman kalavarojen hallinnalle, ja niiden on oltava sitä vielä selvemmin tulevaisuudessa.
Esittelijä on ymmärtänyt täysin niiden merkityksen ja laatinut erinomaisen mietinnön, jossa korostetaan tiedonannon todellista heikkoa kohtaa.
Erittäin hyvät aikeet voivat kiteytyä vain, jos on olemassa todellista poliittista tahtoa.
Jos lähdemme liikkeelle siitä, että kaikista maailman rannikkovaltioista vain harvoilla on sellaiset taloudelliset, oikeudelliset, lainsäädännölliset ja poliittiset mahdollisuudet kuin Euroopan unionilla, ymmärrämme, missä määrin meidän on kysyttävä itseltämme, mikä on vastuumme.
Yhteisö ei silti osallistu eikä johda; se korkeintaan reagoi.
Se kuitenkin reagoi niin niukoin voimavaroin ja niin vähäisin määrärahoin, että loppujen lopuksi se on kuin lähettäisi Daavidin Goljatia vastaan.
Raamatussa tosin Daavid voitti, toisin kuin tässä tapauksessa.
Olen ollut tarkkailijana joissakin alueellisissa järjestöissä ja voin vakuuttaa teille, että on surullista nähdä, miten pari keskitason virkamiestä yrittää uupuneina ja melkeinpä nukkumatta reagoida ongelmiin, jotka ovat olleet tiedossa jo kuukausia, ja valtuuskuntiin, jotka ovat erittäin vaikutusvaltaisia joko siksi, että ne ovat itse suurvaltoja, kuten Yhdysvallat tai Japani, tai siksi, että ne ovat harjoittaneet älykästä liittoutumapolitiikkaa.
Koska kalastuksesta vastaavassa pääosastossa on meneillään rakenneuudistus, joka voi tuoda tullessaan lisää henkilöstöä ja entistä parempia voimavaroja, meidän on mielestäni vaadittava ensisijaisesti tämän osa-alueen vahvistamista.
Tämä merkitsisi ensinnäkin sitä, ettei meidän tarvitsisi rajoittua reagoimaan Galapagosin sopimuksen kaltaisiin toimiin ja sen selviin aikeisiin laajentaa yksipuolisesti neljän maan aluevesiä vastoin kansainvälisen merioikeuden vähimmäissääntöjä tai pyrkimyksiin häätää summittaisesti yhteisön aluksia, jotka ovat niitä harvoja aluksia, joihin sovelletaan tiukkoja sääntöjä ja määräyksiä.
Komission velvollisuutena on paitsi edustaa meitä kansainvälisellä merenkulkualalla arvollemme sopivalla tavalla myös tehdä aloitteita.
Tästä syystä olisi edistettävä uusien alueellisten järjestöjen luomista alkaen sieltä, missä yhteisö on jo läsnä, kuten läntiseltä ja eteläiseltä Tyyneltämereltä.
Ennen tulevaa rakenneuudistusta haluan erityisesti pyytää, että laajasti vaeltavia kalakantoja varten luotaisiin yksikkö, jonka tarpeellisuuden komissio on jo itsekin havainnut laatiessaan useita asetuksia pelkästään näistä lajeista, jotka ovat mukavuuslipun alla purjehtivien alusten pääasiallinen pyyntikohde.
Tällainen laiton myynti laajentuu selittämättömällä tavalla koko ajan.
Toistan lopuksi, että tuen esittelijän suurenmoista mietintöä.
Arvoisa puhemies, kiitän esittelijää ja komission jäsentä.
Alueelliset kalatalousjärjestöt ja yhteisön osallistuminen niihin on tärkeä asia.
Koska ne kattavat kaikki aavat meret, nämä järjestöt ovat väline, jolla varmistetaan aktiivinen suojelu ja kalatalousresurssien hallinta.
Juuri tästä arvokkaasta resurssista haluan puhua.
Miellä on jo edessämme kantojen väheneminen, mikä asettaa kalastuksen kriisitilanteeseen.
Esiintyy riistokalastusta, merien saastumista, ilmasto muuttuu - sen näemme tällä hetkellä Haagin konferenssissa - ja ympäristön fyysinen muuttuminen tuo paineita näille rajallisille resursseille.
Yhteisen kalatalouspolitiikan uudistus on keskeisen tärkeää, mutta oikeiden uudistusten tekeminen on vielä tärkeämpiä.
Skotlannissa Skotlannin kalastajaliitto ja Maailman luonnonsäätiö ovat yhdessä ehdottaneet vyöhykkeiden mukaan jaetun alueellisen hallinnan käsitettä.
Kalatalouden hallintajärjestelmää osallistuvat kaikki tietyn alueen eturyhmät.
Vaikka se on aluksi vain neuvoa-antava, voidaan toivoa, että se voi osoittamalla tehokkuutta ajan mittaan ansaita itselleen johtavan aseman.
Yhteisen kalatalouspolitiikan alueellistaminen on keskeisen tärkeää paikallisen toiminnan varmistamisessa.
Alueelliset kalatalousjärjestöt, joilla on merkitystä kansainvälisessä mittakaavassa, ja alueellinen tai vyöhykkeiden mukaan jaettu hallinto voivat tehdä maailmanlaajuisesta paikallisen.
Se johtaa todella kestävään kalatalouteen.
Arvoisa puhemies, minulla on käytettävissäni vain minuutti ilmaistakseni tukeni kollegamme Salvador Jovén erinomaiselle mietinnölle, jossa käsitellään varsin oikeaan osuvalla tavalla erästä yhteisen kalastuspolitiikan osa-aluetta, jota ei ole tunnustettu unionissa sen olennaiseksi osaksi.
Euroopan yhteisön aluevesikiistoista ahdistuneet valtiot eivät ota käytännössä huomioon, että kalastus on mittakaavaltaan maailmanlaajuista niin merien voimavarojen säilyttämisen ja tuotannon kuin markkinoidenkin ja laivaston luonteen osalta.
Sen seurauksena unionissa on edustamani Galician kaltaisia maita, jotka kärsivät aivan erityisesti ja vakavasti tästä tilanteesta ja sen myötä siitä inhimillisten ja aineellisten voimavarojen puutteesta, joka koettelee Euroopan komissiota, kun se soveltaa yhteistä politiikkaa alueellisiin kalastusjärjestöihin.
Esittelijä arvostelee oikeutetusti näitä puutteita ja ehdottaa erittäin asianmukaisia ratkaisuja, joista me olemme yhtä mieltä.
Arvoisa puhemies, arvoisa komission jäsen, kalavarojen tila on - ja sen me tiedämme nyttemmin kaikki - maailmanlaajuisesti huolestuttava.
Tämä johtuu ensinnäkin lukuisista tapauksista, joissa ympäristö on saastunut, kuten me juuri kuulimme, joita esimerkiksi viime aikojen säiliöaluksille sattuneet onnettomuudet ovat aikaansaaneet - ja näitä säiliöaluksille sattuneita onnettomuuksiahan ei todellakaan ole vähän.
Pääsyy on kuitenkin lisäksi kalastuslaivastojen ylimitoitetun pyyntikapasiteetin aiheuttama kalavarojen riistäminen.
Ympäristön edun, mutta myös kalastajien etujen nimissä meidän on pyrittävä saavuttamaan kalavarojen kestävän kehityksen mukainen hoitaminen.
Tosin voidakseen saavuttaa tämä tavoite yhteisön on tehtävä vielä muutamia tärkeitä toimenpiteitä.
Meillä ei ole kuitenkaan oikeastaan enää paljon aikaa jäljellä.
Tiedonannossaan neuvostolle ja parlamentille komissio moittii yksinomaisten talousvyöhykkeiden sisällä ja ulkopuolella tapahtuvaa kalanpyyntiä koskevan yhtenäisen sääntelyn puuttumista.
Avomerellä pätee edelleenkin vahvemman oikeus.
Tämä oikeus perustuu sopimuksessa taatun oikeuden vallitsevaan periaatteeseen.
Meri ei tunne rajoja.
Tuskin yhdelläkään kalalla on kiinteä asuinpaikka.
Ajattelen siinä yhteydessä kaikkia vaeltavia kalavaroja.
Jos muutamat harjoittavat kalavarojen liikakäyttöä, kaadetaan dominon ensimmäinen palanen.
Mistään erittäin säästeliäästä kalavarojen hyödyntämisestä ei ole hyötyä, jos muut seuraavat häikäilemättä taloudellisia intressejään ja polkevat jalkoihinsa kalavarojen suojelua koskevan määräyksen.
EU:lla on maailmanlaajuisesti tarkasteltuna neljänneksi suurin pyyntipotentiaali.
Tämä EU:n merkitys ei anna kuitenkaan oikeutta ryhtyä yksipuolisiin toimiin.
Toimien on oltava sopusoinnussa sen kansainvälisten velvoitteiden kanssa.
Tämän kalastuksen maailmanlaajuisen luonteen vuoksi tarvitaan kansainvälistä yhteistyötä, jonka tärkeimpiin elimiin - ja siten me tulemme jälleen takaisin tämän yhteistyön perustaan - lukeutuvat kuitenkin erityisesti alueelliset kalastusjärjestöt.
Niillä on ollut erityinen merkitys jo ennen New Yorkissa vuonna 1995 tehtyä sopimusta, ja ne sopivat myös periaatteessa parhaiten vastuullisen kalastuksen edistämiseen.
Vain niillä on mahdollisuus soveltaa maailmanlaajuisesti laadittuja sääntöjä vastaavasti paikallisiin olosuhteisiin.
Ne käyttävät tilasto-ohjelmia ja pitävät yllä tarkastus- ja valvontajärjestelmiä.
Ne voivat huolehtia tehokkaimmin määräysten noudattamisesta.
Kun otetaan huomioon tämä alueellisten kalastusjärjestöjen suuri merkitys kestävän kehityksen mukaiselle kalastukselle, pidän välttämättömänä, että EU:lle annetaan edustus kaikissa alueellisissa kalastusjärjestöissä, jotta me kaikki vedämme vihdoinkin yhtä köyttä.
kalatalousvaliokunnan puheenjohtaja.
(ES) Arvoisa puhemies, arvoisa komission jäsen, hyvät kollegat, olen pian lähdössä yhteen näistä alueellisista kalastusjärjestöistä, nimittäin Marrakechiin, jonne suuntaan ylihuomenna parlamentin tarkkailijana kalatalousvaliokunnan puolesta, ja haluan osallistua tähän keskusteluun kollegamme Salvador Jovén suurenmoisesta mietinnöstä, josta valiokuntamme kanta käy erittäin selvästi ilmi.
Tuemme alueellisia kalastusjärjestöjä, ja pyydämme lisää alueellisia kalastusjärjestöjä ja komissiolle lisää painoarvoa niissä.
Kun sanomme "lisää järjestöjä", tarkoitamme sellaisia järjestöjä, joita voidaan ja joita täytyy luoda Atlantin eteläosassa tai Tyynenmeren eteläosassa - kuten täällä on sanottu - ja joita komissio voi johtaa.
Olen sitä mieltä, että kansainvälisillä vesillä harjoitettavan kalastuksen tulevaisuus riippuu näistä järjestöistä ja että kaikki komission ponnistelut ovat vähäisiä, arvoisa komission jäsen.
Jotta voisimme puolustaa Yhdistyneiden Kansakuntien kantaa niin vuoden 1982 yleissopimuksessa kuin myös New Yorkin sopimuksessa, johon täällä on viitattu, meidän on osallistuttava erittäin aktiivisesti näihin vastuullista kalastusta edistäviin järjestöihin.
Komissio saa tässä parlamentin kalatalousvaliokunnan tuen, myös aineellisten ja inhimillisten voimavarojen lisäämisessä, joka on välttämätöntä, kuten täällä on todettu.
Parlamentti on budjettivallan käyttäjä, ja mielestäni meidän täytyy olla tästä asiasta samaa mieltä, koska näissä järjestöissä ja näillä vesillä on paljolti kyse kalastuksen tulevaisuudesta lähivuosina.
Haluan näin ollen korostaa Euroopan parlamentin käytännössä yksimielistä kantaa, ja toivonkin komission ymmärtävän, että olemme liittolaisia tässä rakentavassa taistelussa sen puolesta, että komissio saisi lisää painoarvoa - lisää virkamiehiä, kuten on sanottu.
Euroopan unionin edustus on muihin kansakuntiin verrattuna ilmeisen pieni, ja meidän täytyy olla entistä enemmän ja paremmin edustettuna, arvoisa komission jäsen Fischler.
Haluan sanoa teille, että aiomme jatkaa tällaista strategiaa, että kutsumme valiokuntamme etukäteen koolle, jotta voisitte kertoa meille, millaisia näkemyksiä puolustatte.
Teemme näin kalastusalan kanssa, jotta saisimme yhtenäisen ja yhteisen kannan.
Tämän jälkeen asiaa on käsiteltävä uudestaan parlamentin valiokunnassa, jotta komissio voisi tehdä siellä tiliä toimistaan.
Arvoisa puhemies, onnittelen lopuksi jälleen kerran esittelijäämme Jovéa hänen suurenmoisesta mietinnöstään.
Saanen ensiksi käyttää tilaisuutta hyväkseni ja sanoa pitäväni mietintöä myönteisenä ja että kalatalouden hallinto, valvonta ja suojelu ovat suuria ongelmia kaikkialla.
Tiedämme sen hyvin Euroopan unionissa ja kaukana sen rajojen ulkopuolellakin.
Se on myös ollut suurten erimielisyyksien lähde kalastajien ja tiedemiesten välillä.
Jossain määrin poliitikot ovat siinä välissä.
Emme ole kalastajia emmekä tiedemiehiä, ja yritämme löytää totuuden siitä, mitä kumpikin meille sanoo.
Tämä on erittäin vaikea asema ratkaisun löytämisen kannalta.
Haluan sanoa parlamentille ja komission jäsenelle, että tarvitsemme korkealaatuista tietoa ja korkeimmat mahdolliset standardit, jotka me kaikki, tiedemiehet, kalastajat ja poliitikot, voimme ottaa käyttöön.
Tästä syystä uskon, että komission osuus on valtavan tärkeä, kun se kannustaa kalastajia tekemään yhteistyötä sen kanssa ja esittämään ratkaisun, johon me kaikki voimme suostua.
Komission on otettava huomioon kansallisten paikallisten viranomaisten ja alan edustajien näkökannat.
Kun komission jäsen vastasi mietintööni viime kuussa, hän tuntui sekoittaneet muutamat maantieteelliset sijainnit - hän ei tiennyt, oliko hän menossa Skotlantiin, Irlantiin vai Pohjois-Irlantiin.
Huomasin yhtäkkiä, että hän kävi Skotlannissa ja Irlannin tasavallassa, mutta hän ei tullut Pohjois-Irlantiin.
Toivottavasti hänen sijaintinsa on maantieteellisesti parempi tulevaisuudessa.
Tiedän, että hän tietää, missä Pohjois-Irlanti on, ja toivon todellakin, että hän tulee tulevaisuudessa käymään sikäläisten kalastajien luona.
Ennen kuin teemme päätöksen, jonka lopputuloksena on kaaos - uskon, että me kaikki tiedämme suurimpiin sallittuihin saaliisiin ja kiintiöihin liittyvän tilanteen, joka meillä on edessämme joulukuussa - haluan sanoa, että siitä on tulossa erittäin vaikeaa sekä alueellisille ja kansallisille alueille ja kalastajille että komissiolle.
Tarvitsemme paremman tavan puuttua tähän ja paremman vuodenajan ja paremman johdon ja suurempaa yhteistyötä kuin meillä on aiemmin ollut.
Pyydän komissiota ottamaan tämän huomioon.
Arvoisa puhemies, arvoisat parlamentin jäsenet, aluksi haluaisin kiittää teitä tuesta meidän pyrkiessämme edistämään ja myös vahvistamaan yhteisön toimintaa alueellisissa kalastusjärjestöissä.
Olen samaa mieltä kaikkien niiden kanssa, jotka sanovat, että me tarvitsemme lisää alueellisia kalastusjärjestöjä, ja olen myös samaa mieltä jäsen Varelan ja muiden kanssa siitä, että komissiolla on oltava asianmukainen rooli näissä alueellisissa kalastusjärjestöissä.
Me olemme myös samaa mieltä parlamentin kanssa siitä, että valvontakysymysten on muodostettava alueellisen kalastuspolitiikan kulmakivi.
Minun on kuitenkin myös vielä kerran vahvistettava komission näkökanta, että se ei voi ottaa yksin vastuuta valvonnasta alueellisissa kalastusjärjestöissä.
Jäsenvaltioiden - ja se vastaa meidän perusrakennettamme Euroopan unionissa - on hoidettava ensisijaisesti valvontaa.
Harjoittaessaan valtaoikeuksiaan lippuvaltioina niiden on annettava käyttöön tarvittavat sekä inhimilliset että taloudelliset ja aineelliset resurssit, jotta yhteisö voi noudattaa kansainvälisiä velvoitteitaan.
Komissio toteaa siksi tiedonantonsa johtopäätöksessä, että Luoteis-Atlantin kalastusjärjestö (NAFO) on valvontatoimien osalta poikkeus säännöstä eikä siitä pidä tehdä sääntöä.
Komission on määrä keskittyä varsinaiseen tehtäväänsä, nimittäin valvomaan ja koordinoimaan jäsenvaltioiden suorittamaa valvontatoimien toteuttamista alueellisissa kalastusjärjestöissä.
Sen lisäksi komission on myös otettava hoitaakseen koko joukko sellaisiin neuvotteluihin liittyviä tehtäviä, joita on käytävä alueellisten kalastusjärjestöjen yhteydessä.
Olisi aivan yksinkertaisesti sopimatonta uhmata yhteisön käypää instituutionaalista käytäntöä avomerellä toimivia aluksia koskevan valvontatoimivallan kohdalla.
Haluaisin muistuttaa siinä yhteydessä mieliin kaksi olennaista asiaa.
Yhteisön on yhtäältä toimittava johdonmukaisesti, oli kyse sitten valvontatoimista yhteisön vesillä tai valvontatoimista avomerellä.
Toiseksi: tästä aiheesta omaksuttavien kantojen on toisaalta oltava sopusoinnussa niiden kantojen kanssa, jotka omaksutaan komission niin sanottuja ydintehtäviä koskevan kuluvan keskustelun yhteydessä.
Näistä syistä valvontatoimia koskeva keskustelu ulottuu alueellisten kalastusjärjestöjen alaa laajemmalle.
On valittava kattava menettelytapa, jossa otetaan huomioon kaikki yhteisön kalastustoiminnot sekä EU:n vesillä että avomerellä.
Kun me haluamme pohtia kokonaisuudessaan uudelleen tehtäviemme yhteydessä komissiona valvontatoimintoja yhteisön vesillä ja niiden ulkopuolella, pidän sopivana, että me teemme sen yhteisen kalastuspolitiikan uudistamista koskevien valmistelujen yhteydessä.
Se tarkoittaa, että meillä on tältä osin ensi vuonna koko joukko tilaisuuksia keskustella intensiivisesti näistä kysymyksistä.
Tämä mietinnön ydinaiheesta.
Sallikaa minun tehdä vielä pari lyhyttä huomautusta muutamista muista asioista.
Alueellisten kalastusjärjestöjen päätösten toteuttamisen hitaudesta olen samaa mieltä kanssanne, komission tulosta voidaan parantaa ja sitä on parannettava.
Toistaiseksi on tosin voitu jo saavuttaa muutamia edistysaskelia, mutta tältä osin on pyrittävä ennen kaikkea entistä parempaan ajalliseen suunnitteluun.
Rikkomusten ja seuraamusten kysymyksestä: tässä asiassa komissio on ajanut aina seuraamusten sisällyttämistä valvontasäännöksiin.
Sillä ilman seuraamuksia valvonta on aivan yksinkertaisesti tehotonta.
Sellaisia käsityksiä ei ole kuitenkaan valitettavasti toistaiseksi onnistuttu ajamaan läpi, koska neuvosto on aina vastustanut niitä.
Me yritämme kuitenkin saavuttaa edistystä myös tässä kysymyksessä sen käynnissä olevan työn yhteydessä, jolla pyritään luomaan vapauteen, turvallisuuteen ja oikeuteen perustuva alue Tampereen Eurooppa-neuvoston muotoilemassa ja päättämässä muodossa.
Sitten vielä kohdassa 16 esitettyihin moitteisiin.
Siellä sanotaan, että komissio aikoisi estää parlamentin osallistumisen prosessiin eri alueellisissa kalastusjärjestöissä.
Minun on sanottava teille, että se ei pidä ylipäätään paikkaansa, vaan tilanne on päinvastainen.
Komissio on puhunut tältä osin aina parlamentin ja komission välisten sääntöjen puolesta ja on myös aina noudattanut toimielinten välisen sopimuksen sääntöjä.
Keskustelu on päättynyt.
Äänestys toimitetaan huomenna klo 11.30.
Sianliha-alan YMJ
Esityslistalla on seuraavana Garot'n laatima maatalouden ja maaseudun kehittämisen valiokunnan mietintö (A5-0305/2000) ehdotuksesta neuvoston asetukseksi sianliha-alan yhteisestä markkinajärjestelystä annetun asetuksen (ETY) N:o 2759/75 muuttamisesta (KOM(2000) 193 - C5-0225/2000 - 2000/0076(CNS)).
Arvoisa puhemies, minulla on jäsen Nicholsonin ongelma akuutimmassa muodossa.
Tulin paikalle ilmoitettuun aikaan kolmanteen Aasian ja Euroopan väliseen kokoukseen keskusteluani varten ja huomasin, että koko keskustelu olikin jo käyty.
En tiedä, missä on vika.
Luulen, että muutama jäsen on poissa, mikä siirtää keskustelua aikaisemmaksi, mikä tarkoittaa, että yhä useammat ihmiset saapuvat keskustelun jälkeen.
En tiedä, kuinka voimme ratkaista tämä ongelman, mutta pyydän anteeksi parlamentilta, etten ollut paikalla silloin, kun minun olisi pitänyt.
En tiedä kuinka voisimme puuttua tähän ongelmaan tulevaisuudessa.
.
(FR) Arvoisa puhemies, arvoisa komission jäsen, hyvät kollegat, keskustelemme tänään sianliha-alan tilanteesta ja alan yhteisestä markkinajärjestelystä, joka osoittautui viimeisimmässä kriisissä huonosti toimivaksi.
Vuosien 1998 ja 2000 välillä tuotanto todellakin kasvoi räjähdysmäisesti: sikojen määrä kasvoi 20 miljoonalla ja Euroopan unionissa teurastettujen sikojen määrä nousi vuositasolla 205 miljoonaan.
Hinnat laskivat tuolloin 30 prosenttia, mikä johti sarjaan seurauksia, jotka ovat usein sietämättömiä tuottajille, etenkin nuorille ja velkaantuneimmille tuottajille.
Joillakin vararikkoon ajautuneilla kasvattajilla ei ollut muuta vaihtoehtoa kuin vaihtaa yhteiskunnallista asemaa ja ryhtyä osuuskuntien tai yksityisten yritysten tavallisiksi palkkatyöläisiksi jatkaen kuitenkin työskentelyä omilla tiloillaan.
Arvoisa komission jäsen, hyvät kollegat, tämä ei kuvasta sitä eurooppalaista maatalousmallia, jolle unioni haluaa kansainvälistä tunnustusta.
Muutetussa asetuksessa 2759/75 esitetyistä tavoitteista täytyy todeta, että sianliha-alan yhteisen markkinajärjestelyn välineet - kuten yksityinen varastointi ja tuet - toimivat huonosti ja ovat riittämättömiä.
Yksityinen varastointi kiinnostaa toimijoita entistä vähemmän, kun se toteutetaan rakennekriisin aikaan, ja tuet, jotka ovat aina hyödyllisiä, ovat sidottuja kansainvälisiin sopimuksiin, jotka rajoittavat niitä yhä tiukemmin.
Täytyy siis suunnitella uusia välineitä, jotta voidaan varautua vakaviin kriiseihin, joita saatetaan kohdata, vaikka sisäisen kulutuksen taso on erittäin korkea ja vientimahdollisuuksia hyödynnetään hyvin.
Tuotantolaitosten tuotannon jatkuva paraneminen on todellakin johtanut jo tarjonnan kasvuun, ja jos kasvuun liittyisi tuotantovälineen rajaton lisääntyminen, siitä seuraisi jälleen väistämättömästi markkinoiden tasapainon vakava järkkyminen.
Mutta viimeisin kriisi opetti meille, että markkinoiden palautuminen on nykyään hidasta, sillä suurin osa erikoistuneista tuotantolaitoksista ylläpitää tuotantoaan odottaessaan parempia aikoja.
Näissä olosuhteissa, hyvät kollegat, ongelma ei ole niinkään tuotannon tulevaisuus kuin tuottajien tulevaisuus.
Tästä syystä on välttämätöntä luoda unionille joustavat välineet sianliha-alan kriisien ennaltaehkäisyn ja hallintaan.
Komissio on ehdottanut meille, että sisällyttäisimme yhteiseen markkinajärjestelyyn uuden välineen: sääntelyrahastot.
Ajatus on toki hyvä, mutta kun sen toteuttaminen on jäsenvaltioille ja tuottajille vapaaehtoista ja kun se ei tuo vaaditun tuotannon jäädyttämisen korvaajana kriisin sattuessa mitään kunnollista ratkaisua kasvattajille, siitä ei ole oikeastaan paljon hyötyä.
Nykyisessä muodossaan se tuskin toimisi.
Tästä ongelman tärkeydestä tietoisena maatalouden ja maaseudun kehittämisen valiokunta on mietintöni pohjalta esittänyt tarkistuksia, joilla ehdotuksesta tehdään houkuttelevampi ja tehokkaampi.
Tarkoitus on mahdollistaa luotettavien markkinaennusteiden laatiminen tuotantokeinojen tuntemuksen perusteella; perustaa kaikkiin jäsenvaltioihin sääntelyrahastoja, ja tukea niiden käyttöönottoa yhteisön varoista, jotta jokainen unionin kasvattaja ja lihantuottaja, joka haluaa liittyä rahastoon, voi tehdä tämän, jos hän sitoutuu tasapainottamaan tuotantoaan viiden vuoden ajan; järjestää näiden rahastojen yhteisrahoitus kasvattajien tai heidän yhdistystensä ja Euroopan unionin kesken tuottajien kannustamiseksi liittymään niihin; sallia mukautuksia näihin rahastoista maksettaviin tukiin kriisien aikana; lopuksi, saada jäsenvaltiot ja komissio toteuttamaan toimenpiteitä, jotka soveltuvat niiden mielestä parhaiten markkinoiden tasapainon palauttamiseen kriisiin sattuessa, ja tässä markkinoiden vakauttamisessa otetaan tietenkin huomioon tuotannon kehittyminen jokaisessa jäsenvaltiossa, ja sillä on vaikutuksia myös kasvattajiin, jotka eivät ole liittyneet sääntelyrahastoon.
Arvoisa komission jäsen, hyvät kollegat, nämä ovat siis maatalousvaliokunnan suosittelemat ratkaisut.
Olemme omalta osaltamme vakuuttuneita siitä, että niillä voidaan ehkäistä sianliha-alan kriisejä tai hallita kriisejä, mikäli niitä kaikesta huolimatta syntyisi.
Täten joustavien, toisiaan täydentävien ja tietenkin toisistaan erottamattomien välineiden avulla ja - myönnettäköön - unionille kohtuullisella hinnalla voimme tehdä tuottajiemme tulevaisuudesta vähän helpomman.
Arvoisa puhemies, arvoisa komission jäsen, hyvät kollegat, sianliha-alan yhteistä markkinajärjestelyä käsittelevän Garot'n mietinnön varjoesittelijänä haluaisin viitata tässä yhteydessä vielä kerran selvästi mietinnön varjopuoliin.
Maatalouden ja maaseudun kehittämisen valiokunnassa hyväksyttiin mietintö, jossa kaavaillaan pääasiassa sääntelyrahaston perustamista sianlihantuottajille ja joka menee siten vielä komission ehdotusta pitemmälle.
Pyysin ryhmämme puolesta huomiseksi kohta kohdalta -äänestystä, koska minä torjun ajatuksen sianlihantuottajien sääntelyrahastosta.
Hyväksyn mielelläni sianlihantuottajien säästöpossun mutta en hyväksy sianlihantuottajien sääntelyrahastoa, jota rahoitetaan vielä edelleen eurooppalaisin varoin!
Olen sitä mieltä, että me emme tarvitse uusia sääntelyitä emmekä valtion väliintuloa.
Vapaiden markkinoiden ominaispiirre on, että ne tasaavat tarjontaa ja kysyntää tietyssä hintaluokassa.
Pitää paikkansa, että historiallinen hintojen romahdus ajoi sianlihantuottajat taloudelliseen ahdinkoon.
Sitä ennen oli kuitenkin vakaiden taloudellisten suhteiden vaihe.
Verrattain vähäinen tarjonta, jonka aiheuttivat sikarutto ja BSE-keskustelu samoin kuin suuri kolmansiin maihin suuntautuva vienti, suosi hintatilannetta, ja viljelijämme vaativat yhä uudestaan, että politiikka saisi pysytellä mahdollisuuksien mukaan alasta erossa.
Tämä on jälleen hyvä tilaisuus todistaa se.
Mielestäni hysteria ei kuulu tänne!
Jokaisessa hyvässä maatalouden oppikirjassa puhutaan kahdesta klassisesta sianlihamarkkinoiden kaudesta.
Se, mitä me olemme kokeneet kolmen viime vuoden aikana, joskin suuremmassa mittakaavassa, on nimittäin osa tätä klassista sianlihamarkkinoiden kausivaihtelua.
Sianlihamarkkinat ovat yksi niistä harvoista maatalousmarkkinoista, jotka ovat jääneet laajalti valtiollisen väliintulon vaikutuksen ulkopuolelle.
Kotimaani sianlihantuottajat pitävät tätä erittäin myönteisenä.
Sääntelyrahaston perustaminen nopeuttaisi huomattavasti eurooppalaisen teurassikatuotannon keskittymistä, koska suurempien pääomainvestointien riski siirrettäisiin yhteiselle rahastolle.
Olen tietoinen siitä tosiasiasta, että Euroopassa on vallalla hyvin erilaisia maatalousfilosofioita, Saksan federatiivisessa järjestelmässä toinen kuin ehkä Ranskan keskitetyssä järjestelmässä.
Torjun hyvin päättäväisesti ajatuksen EU:n yhteisrahoituksesta.
Torjun useammat valtiolliset väliintulot.
Eurooppalaisia sääntelyitä - tarpeeksi paljon, mutta mahdollisimman vähän!
Mitä me sitten aiomme tehdä mahdollisten uusien maatalouskriisien kohdalla, esimerkiksi siipikarjasektorilla?
Me emme voi lihottaa kulloinkin uutta EU:n säästöpossua.
Se olisi alku vailla loppua.
Sen sijasta on järkevämpää, että jokainen sianlihantuottaja muodostaa oman pahan päivän vararahastonsa.
Siis jokaiselle sianlihantuottajalle oma säästöpossu.
Se olisi minun toiveeni!
Arvoisa puhemies, komission ehdotuksessa myönnetään, että Euroopan unionin sianlihamarkkinoilla esiintyy kausivaihtelua, sillä kausia, jolloin tarjonta on tasapainossa ja hinnat tyydyttäviä, ovat seuranneet kaudet, jolloin tarjontaa on paljon ja hinnat romahtavat.
Kriisikaudet ovat yhä voimakkaampia.
Vuoden 1998 puolivälistä vuoden 2000 alkuun kestäneen tuoreimman kriisin aikana hinnat laskivat yli 30 prosenttia.
Tämä johtaa perhetilojen häviämiseen, sillä niiden ainoa keino on lopettaa toimintansa tai aloittaa integroitu tuotanto, toisin sanoen sellainen tuotanto, jossa tuottaja menettää itsemääräämisoikeutensa karjankasvattajana ja integroituu johonkin yrittäjäverkostoon - jakeluketjuihin, valintamyymälöihin - joka sanelee sille tuotantonormit tietyn taloudellisen vakauden vastineeksi.
Olemme joskus miettineet, missä määrin markkinoiden kriisikausi johtuu siitä, että kyseiset yrittäjäverkostot spekuloivat ja pyrkivät saamaan alan hallintaansa ajaakseen omia etujaan.
Komissio myöntää, että markkinoiden ainoat tukitoimet - yksityinen varastointi ja tuet - ovat riittämättömiä kriisien torjumiseksi, mutta kuitenkin se tekee meille velton ja tehottoman ehdotuksen.
Olemme yllättyneitä sen mielikuvituksen ja kunnianhimon puutteesta.
Ehdotus ei niinkään vaikuta toimenpiteeltä, jolla taataan tuottajien tulot hintojen laskiessa, vaan pelkältä holhoavalta neuvolta: säästäkää lihavina aikoina, niin kestätte laihoina aikoina.
Ehdotukseen sisältyvässä sääntelymekanismissa on kyse siitä, että jäsenvaltio saa halutessaan perustaa rahaston, jonka rahoittavat tuottajat liittyvät siihen vapaaehtoisesti vähintään viideksi vuodeksi ja sitoutuvat olemaan lisäämättä laumansa määrää.
Yhteisön talousarvion osuus on nolla, ja komission osuus rajoittuu siihen, että se vahvistaa hallintokomiteassa rahastojen perimis- ja maksamiskynnykset.
Järjestelmän vapaaehtoisuus merkitsee sitä, että tuotannon valvonta jäisi harvojen vastuulle, kun taas muut mitätöisivät tämän vaikutuksen tuottamalla lihaa rajoituksetta uuteen kriisiin asti.
Tästä syystä komission teksti on meille pettymys, emmekä voi hyväksyä sitä.
Se ei ratkaise alan kausittaista epävakautta, se rikkoo YMP:n rahoituksen yhteisvastuun periaatetta, siinä on selvästi kyse maatalouden kansallistamisesta uudelleen, ja se vääristää kilpailua.
Niinpä puolustamme sosialistiryhmän koordinaattorin, kollega Georges Garot'n, mietintöä ja maatalouden valiokunnassa hyväksyttyjä tarkistuksia.
Ne muuttavat ehdotusta varsin paljon, sillä ensiksikin ne tekevät tästä toimenpiteestä pakollisen jäsenvaltioissa; toiseksi yhteisö osallistuu yhteisesti rahaston rahoitukseen ja myöntää asteittain alenevaa tukea sen perustamiseen; kolmanneksi komissio osallistuu kriisinhallintatoimiin; ja neljänneksi toimenpiteen soveltamisalaa laajennetaan porsaiden tuottajiin ja erikoistuneisiin tiloihin.
Siinä todetaan myös, että on tärkeää tukea tuottajajärjestöjä, joiden määrä vaihtelee paljon jäsenvaltioittain.
Maatalouden valiokunnan hyväksymät tarkistukset ovat sosialisteille hyväksyttävä kehys ehdotettujen rahastojen perustamiseksi, ja haluaisimme tästä syystä pyytää komissiota - ellei se ole halukas hyväksymään näitä tarkistuksia - peruuttamaan ehdotuksensa, joka nykymuodossaan ansaitsee tulla hylätyksi niin parlamentissa kuin sianliha-alallakin.
Arvoisa puhemies, arvoisa komission jäsen, haluaisin aloittaa kiittämällä esittelijä Garot'ta hänen mietinnöstään, vaikka en olekaan samaa mieltä sen sisällöstä.
Olen samaa mieltä siitä, että sianliha-alalla on ollut kriisi, mutta en ole samaa mieltä esittelijä Garot'n ehdottamasta tavasta, jolla tulevat kriisit voitaisiin ratkaista.
Sianliha-ala on nimittäin ainoana alana tähän saakka pystynyt selviytymään markkinoiden ehdoilla ja vain muutamin melko pienin tukitoimin, kuten vientitukien ja yksityisen varastoinnin avulla, ja näin sianliha-alan toiminnan on jatkuttavakin.
Jos EU:n tukea maksettaisiin, esittelijä Garot'n ehdottamasta sääntelyrahastosta saattaisi olla hyötyä pienille tuottajille lyhyellä aikavälillä, ja se pitäisi niitä keinotekoisesti hengissä suurempien ja tuottavampien tuottajien kustannuksella, jotka siis muodostavat Euroopan sianlihatuotannon tulevaisuuden.
Se ylimääräinen EU:n tuki, jota Garot mietinnössään ehdottaa, on mielestäni kaiken järjen vastaista näinä vuosina, jolloin Agenda 2000 ja edessämme oleva Keski- ja Itä-Euroopan laajentuminen aiheuttavat muutoksia maatalouspolitiikkaamme.
Uudistus ei onnistu niin, että keksimme uusia tukijärjestelyjä - siihen ei ole määrätty määrärahoja talousarviossakaan.
Haluaisinkin saada komissiolta selvityksen siitä, onko tämä ehdotus Maailman kauppajärjestön WTO:n kauppasopimusten ja Agenda 2000:n mukainen.
Mielestäni on suoranaisessa ristiriidassa yhteisen maatalouspolitiikan kanssa, että perustetaan kansallisia rahastoja, jotka asettavat Euroopan sianlihatuottajat epätasa-arvoiseen kilpailutilanteeseen.
Vieläkin pahempaa on kuitenkin se, että se voi johtaa maatalouspolitiikan jälleenkansallistamiseen.
Haluan sen vuoksi kehottaa, parlamenttia äänestämään Garot'n mietintöä vastaan ja myös komission ehdotusta vastaan, jotta sianliha-alalla tähän asti vallinnut liberaali linja voisi jatkua.
Arvoisa puhemies, arvoisa komission jäsen, nyt nähdään jälleen, mitä kaikkea yhteisistä markkinajärjestelyistä voidaan tehdä!
Onnittelen mietinnön esittelijää.
Jos kaikki yhteiset markkinajärjestelyt pyrkisivät minimoimaan kausivaihteluiden vaikutuksia niin kuin se, mitä jäsen Garot on ehdottanut, tai jos kaikki markkinajärjestelyt hyödyttäisivät pienempiä yrityksiä, mitä jäsen Busk juuri moitti, meillä olisi Euroopassa toisenlainen maatalousyritysten rakenne.
Markkinajärjestelyt sellaisina kuin ne ovat toimineet tähän asti ovat pikemminkin palvelleet kuin estäneet keskittymisprosessia.
On mielenkiintoista, että rintamat vaihtavat nyt tältä osin paikkaa.
Ne, jotka ovat minun tapaani myös pikemminkin markkinajärjestelyä vastaan sen perinteisessä mielessä, tukevat tätä ehdotusta.
Jäsen Keppelhoff-Wiechert, joka vastustaa kaikin voimin sitä, että muut markkinajärjestelyt peruutetaan tai että näiden markkinajärjestelyjen kohdalla otetaan käyttöön yhteisrahoitus, sanoo nyt, ettei tähän saa soveltaa yhteisrahoitusta!
Kerralla vapautuisi valtavasti varoja, jos me ottaisimme käyttöön yhteisrahoituksen, jota on kaavailtu tässä yhteydessä, nimittäin 50 prosenttia, käyttöön muiden markkinajärjestelyjen, esimerkiksi sokerin kohdalla, jossa PPE-ryhmä vastustaa kiivaasti kaikkia muutoksia.
Kun jäsen Busk on huolissaan siitä, että WTO ei voisi hyväksyä sitä, hän on kuitenkin sokerin markkinajärjestelyn kohdalla aivan toista mieltä.
Meidän on puolustettava sitä WTO:ta vastaan!
Tämä on ehdotus, jollaisen myös amerikkalaiset ovat tehneet.
Me otamme käyttöön turvajärjestelmän ja voimme tehdä erittäin selväksi, että sosiaalisilla näkökohdilla on oma roolinsa.
Pidän lähes loistosuorituksena sitä, mitä esittelijä on tältä osin tehnyt, mikä osoittaa sen, mitä hallinnon osalta voidaan tehdä, kun seurataan tiettyä tavoitetta, ja tavoite on tältä osin selkeästi olemassa.
Jäsen Keppelhoff-Wiechert, tämä tavoite ei käy teille.
Silloin teidän pitää myös sanoa se, siitähän voidaan kiistellä.
Minulle tämä tavoite sopii, ja sanon, että jos meillä olisi ollut se käytössä muissa markkinajärjestelyissä, meillä olisi nyt toisenlainen rakenne.
Yhteisrahoituksen ja Euroopan tason osallistumisen kysymyksestä: komissio on ehdottanut nykyisen markkinajärjestelyn laajentamista turvajärjestelmällä, joka rahoitetaan kuitenkin vain yritysten omilla varoilla.
Millainen ehdotus se sitten oikein on?
Te voitte vetää ehdotuksen jälleen pois, silloin teille jää toinen ehdotus, ja te otatte toisenkin ehdotuksen vielä pois, koska se nimittäin on edistänyt keskittymistä.
Kun tehdään jotakin, on meneteltävä siinä hengessä kuin jäsen Garot on tehnyt.
Hän on tehnyt komission huonosta ehdotuksesta järkevän, kausivaihteluiden vaikutuksia minimoivan ja rakenteen turvaavan ehdotuksen.
Meidän ryhmämme puoltaa siksi tätä ehdotusta, ja toivon hartaasti, että tämä ehdotus saa huomenna enemmistön tuen.
Jäsen Garot, olen vain jännittynyt, miten neuvoston päätöksentekijät Euroopan tasolla suhtautuvat siihen.
En usko, että sillä on mahdollisuuksia.
Nimenomaan siksi, että sen tavoitteet ovat äsken kuvailemani kaltaisia, se pyyhkäistään mitä todennäköisimmin syrjään, ellei sitten puheenjohtajavaltio Ranskalla ole vielä taskussaan jotakin, jota se voi tarjota, jotta ehdotus menee läpi.
Siitä tulee siksi erittäin todennäköisesti ensimmäisen luokan hautajaiset, mutta erittäin mielenkiintoiset!
Arvoisa puhemies, markkinajärjestelyjen muutokset ovat aina vaikeita päätöksiä.
Päätöksenteossa on kyse siitä, että markkinoita säänteleviä tarjontaan ja kysyntään kohdistuvia väliintuloja edistetään mahdollisimman tarkasti siten, että tuotanto, ja tässä tapauksessa sianlihantuotanto, turvaa tuottajien toimeentulon.
Näin ei ole ollut pitkään aikaan.
Mietintöä vastaan esiintyy vastarintaa ja torjuntaa.
Muutamat näistä vaatimuksista menevät mietintöä pitemmälle, koska monet asiat eivät ole kunnossa naudanlihan- ja sianlihantuotannossa.
Uusimmat tunnetuksi tulleet BSE-tapaukset johtavat tuotannon vähenemiseen ja työntävät taka-alalle kaiken tähänastisen.
Talouden globaalistuminen osoittautuu tässä tapauksessa ansaksi, eikä sillä ole ylipäätään mitään tekemistä kausivaihteluihin liittyvien kriisien kanssa.
Teuraseläimiä kuljetetaan ympäri Eurooppaa, eläinten lukumäärää vähennetään valtion tuella ja toisaalta rakennetaan suuria ekologisia laitoksia.
Tämä mietintö ei myöskään tarjoa siihen valmiita ratkaisuja, siihen tarvitaan paljon muutakin.
Mietinnössä yritetään kuitenkin yhdistää tuotantoa vapaaehtoisuuden periaatteen mukaisesti ja tuottajaryhmittymiä perustamalla.
Tämä pyrkimys on rehellinen ja uskottava.
Suosittelen ryhmälleni mietinnön hyväksymistä.
Arvoisa puhemies, hetkellä, jolloin elintarvikkeiden turvallisuus on ajankohtaisempi asia kuin koskaan, ja etenkin hetkellä, jolloin koko Euroopan lihantuotantoala kärsii hullun lehmän taudin kriisistä, on erityisen tärkeää, että sianliha-alan yhteinen markkinajärjestely hyväksytään mahdollisimman pian.
Sianlihamarkkinoilla on taloustieteilijöiden hyvin tuntemaa kausivaihtelua, mutta vuosien 1998-1999 kriisi oli kestoltaan ja laajuudeltaan ennennäkemätön, mikä toi esiin tämän ilmiön vahvistumisen.
Tämä ilmiö aiheuttaa joka kerta useiden perhetilojen vararikon, ja se kasvattaa joka kerta alan keskittymistä ja yhdentymistä.
Kriisi todisti selkeästi, että nykyiset sianliha-alan yhteisen markkinajärjestelyn hyvin heikot mekanismit ovat riittämättömät ja että tarvitaan uusi sääntelymekanismi, jonka avulla voidaan tasapainottaa tuottajien tuloja perimällä maksuja, kun olosuhteet ovat hyvät, ja maksamalla tukia kriisiaikoina, kuten Euroopan komissio on viimeinkin ranskalaisen järjestelmän pohjalta ehdottanut.
Mutta ehdotus olisi täysin riittämätön, jos siinä annettaisiin jäsenvaltioiden kieltäytyä näistä sääntelymekanismeista ja jos siinä jätettäisiin tuottajien säästöjen varaan kriisiaikojen tulojen tukemiseen tarkoitettujen varastojen kerääminen, sillä tällöin kehittyisi kaksitahtinen sianlihantuotanto.
Toisaalta suurimmat tuottajat tai ne, jotka toimivat yhdessä seuraavan tuotantovaiheen yritysten kanssa, jäisivät tämän järjestelmän ulkopuolelle ja käyttäisivät mieluummin heidän käytössään jo olevia järjestelmiä: henkilökohtaista säästämistä, pankkilainoja ja korvausrahastoja.
Heidän ei tarvitsisi sitoutua rajoittamaan tuotantoaan, vaan he saisivat kasvattaa sitä.
He aiheuttaisivat täten seuraavan liikatuotantokriisin, joka johtaisi väistämättömästi sääntelyrahastojen kaatumiseen.
Toisaalta taas pienimmät tuottajat ja perhetilat suostuisivat solidaarisuusleikkiin, rajoittaisivat tuotantoaan, säästäisivät kansalliseen sääntelyrahastoon, joka vetäisi heidät mukanaan vararikkoon seuraavan liikatuotantokriisin koittaessa.
Nykyinen sianliha-alan yhteinen markkinajärjestely on äärimmäisen heikko ja aivan liian arka.
Tämä uudistushanke - joskin se on aika mitäänsanomaton - on ensimmäinen, jota komissio on ehdottanut vuoden 1975 jälkeen.
Tarkistukset, joita maatalousvaliokuntamme on ehdottanut Georges Garot'n johdolla - jonka työtä ylistän - muuttavat tämän rajoitetun tekstin kattavaksi tekstiksi.
Valiokuntamme ehdottamat tarkistukset ovat todellakin olennaisia.
Kaikkien jäsenvaltioiden osallistuminen tähän uuteen järjestelmään tulee pakolliseksi.
Kaikki kasvattajat joka puolella unionia voivat liittyä tähän järjestelmään.
Myös osallistuminen yhteisön talousarvion puitteissa on olennainen, sillä muuten niillä, jotka liittyvät tällaisiin sääntelyrahastoihin, olisi vain velvoitteita, eikä järjestelmä olisi siten kovin houkutteleva.
Kaikkea ei voi jättää vain tuottajien tehtäväksi.
Tästä syystä esittelijämme ehdottaa, että unioni osallistuisi toimintaan aiempaa enemmän sääntelyrahastojen yhteisrahoituksen kautta.
Tämä ei olisi mikään kansainvälisistä käytännöistä huomattavasti poikkeava järjestelmä, vaan päinvastoin tämä joustava ja kohtuuhintainen kriisien ennaltaehkäisy- ja hallintamekanismi vastaa paljolti joissakin kolmansissa maissa vallitsevaa käytäntöä, kuten Yhdysvalloissa ja Kanadassa käytössä olevia tulovakuutusjärjestelmiä.
Kannatamme siis komission ehdotusta, johon maatalousvaliokunta on tehnyt perusteellisia tarkistuksia, ja äänestämme Garot'n mietinnön puolesta.
Arvoisa puhemies, arvoisa komission jäsen, arvoisat parlamentin jäsenet, sallikaa minun sanoa heti aluksi, että pidän komission ehdotusta sääntelyrahaston perustamisesta periaatteessa myönteisenä myös Itävallan maatalouden kannalta.
Tämä rahasto voi olla sopiva väline siankasvattajien tappioiden vähentämiseksi kriisiaikoina.
Ennen kaikkea vuosien 1998 ja 1999 sikakriisi on osoittanut, että yksityisen varastoinnin ja tämänhetkisen sianliha-alan yhteisen markkinajärjestelyn vientitukien tapaiset välineet eivät ole riittäviä.
Ehdotus on uskoakseni ensimmäinen keino, jotta sellaiset kriisit voidaan välttää ja hoitaa jatkossa.
Yhteisrahoitus on yksi olennainen asia, jota komissio ei ole kuitenkaan kaavaillut ehdotuksessaan.
Olen sitä mieltä, että myös sianliha-alan yhteisen markkinajärjestelyn kohdalla on pädettävä yhteisiä markkinajärjestelyjä koskeva EU:n rahoituksen perusperiaate.
Sitä kautta taattaisiin tuottajien intensiivinen osallistuminen ja saavutettaisiin epäsuorasti tuotannon rajoittaminen.
Ehdotuksessa kaavaillaan rahaston perustamista jäsenvaltioissa.
Mielestäni on taattava, että kaikki jäsenvaltiot perustavat tämän rahaston, jotta tuottajat koko Euroopassa saavat saman mahdollisuuden osallistua siihen.
Tämän rahaston hallinnon osalta valtiollisen hallinnoinnin pitäisi vähentyä minimiin, eli jäsenvaltiot hyväksyvät ja valvovat rahastoja mutta eivät itse hoida niitä, vaan se jätetään esimerkiksi tuottajaryhmittymien tehtäväksi.
Osallistuminen tähän sääntelyrahastoon pitäisi jättää jokaisen tuottajan päätäntävaltaan.
Jos tuottaja kuitenkin osallistuu rahastoon, hänen pitäisi sitoutua siihen viideksi vuodeksi.
Olen vakuuttunut siitä, että tällä välineellä lisätään markkinoiden vakautta ja Euroopan tuottajille annetaan mahdollisuus selviytyä paremmin kausittain toistuvista kriiseistä.
Arvoisa puhemies, arvoisa komission jäsen, mietinnön esittelijä Garot on käsitellyt asiallisesti ja täsmentänyt hyvin tätä komission ehdotusta sikatalouden rahastoiksi.
Pyrkimys tuotannon ja markkinoinnin tasapainottamiseen ennakolta on sekä tuotantoketjun että kaikkien yhteinen etu.
Korostaisin kuitenkin sitä, että tässä vaiheessa meidän ei tulisi sikataloudessa mennä sääntelytalouteen.
Yhdyn hyvin vahvasti kollega Buskiin, kun hän totesi, että meillä on edessämme itälaajentuminen, ja tällaisessa tilanteessa, jossa joudumme muutaman vuoden kuluttua puuttumaan hyvin vakavasti koko maatalouspolitiikkaan, yhtä sektoria ei minun mielestäni kannata lähteä viemään sääntelytalouteen, se ei olisi nyt viisasta.
Tässä ovat etelä ja pohjoinen aivan selvästi vastakkain: etelässä ollaan enemmän yhteisrahoituksen kannalla, pohjoinen sikatalous taas lähtee siitä, että sen tulisi hyvin vahvasti perustua vapaaehtoisuuteen, ja vapaaehtoisuuden pohjalta voidaan ryhtyä tekemään järjestelmiä, joihin - niin kuin Schierhuber täällä äsken sanoi - sikatalouden harjoittajat voisivat eri puolilla Eurooppaa osallistua.
Yhteisö voisi olla rahoittamassa lähinnä teknisesti, teknisiä asioita käynnistyksen yhteydessä, ja tukea sitä kautta järjestelmän käynnistämistä.
Vapaaehtoiset rahastot ovat tulevaisuudessa minun ymmärrykseni mukaan apu tasapainoisiin markkinoihin myös sikataloudessa.
Arvoisa puhemies, olisi ensiksikin aivan väärin, jos tulisimme tänne tänään joko kritisoimaan mietintöä tai komissiota ehdotuksen esittämisestä.
Haluaisin kiittää esittelijää hänen mietinnöstään.
Tämä on ensimmäinen kerta kun meillä on ollut rakentava keskustelu sianliha-alan ongelmista kaikkialla Euroopan unionissa - ainakin niinä 11 vuotena, joina olen ollut parlamentin jäsen.
En sano, että se olisi oikein enkä sano, että olen samaa mieltä, mutta ainakin meillä on ollut ensimmäistä kertaa asiasta rakentava keskustelu.
Siankasvattajilla on kotipaikasta riippumatta ollut mitä vaikein kausi.
Olen nähnyt perhetilojen menevän konkurssiin, olen kuullut siankasvattajien vaimojen ihmettelevän, kuinka he pärjäävät, kun alalla on niin paljon vaikeuksia.
Kysymys, joka minun on esitettävä itselleni, on hyvin suora ja yksinkertainen: auttaako tämä ehdotus heidän vaikeuksiinsa joko lyhyellä tai pitkällä aikavälillä.
Minulla on erittäin suuria epäilyksiä sen osalta, auttaako se siankasvattajia pitkällä tai lyhyelläkään aikavälillä.
Yhteisrahoitus on yksi näkökohta, mutta minulla on kauhea epäilys siitä, että se voi luoda epätasaisen pelikentän monissa maissa kaikkialla Euroopan unionissa.
Minun on kysyttävä komission jäseneltä - koska tämä on yksi asia, josta voi olla jollekin meistä hyötyä - onko tämä ehdotus pakollinen jäsenvaltioille?
Jos sitä sovelletaan kaikissa jäsenvaltioissa, niin silloin siihen liittyy jonkin verran oikeudenmukaisuutta.
Jos sitä ei sovelleta kaikissa jäsenvaltioissa, se on epäoikeudenmukainen.
Aletaan epäillä, että tuottajat muissa jäsenvaltioissa saavat epäoikeudenmukaista etua.
Voiko komission jäsen vastata tähän?
Se, äänestänkö puolesta vai vastaan, riippuu hänen vastauksestaan.
Epäoikeudenmukaista kilpailua on vältettävä viimeiseen asti.
Sianlihan hinta on vaihdellut valtavasti, kuten jäsen Keppelhoff-Wiechert sanoi.
Kun hinta on ollut korkea, tuottajalla on mennyt hyvin.
Kun hinta on ollut alhainen, perheellä ei ole mennyt hyvin.
Kyse on tasapainosta.
Tämä on sianliha-alan ongelma tällä hetkellä.
Aikooko komission jäsen puuttua samaan ongelmaan siipikarja-, sieni- ja tomaattialalla sekä muilla aloilla, joilla on joitakin erityisongelmia jonakin hetkenä tulevaisuudessa?
Tätä meidän on kysyttävä itseltämme: voiko yhteinen maatalouspolitiikka todellakaan vastata niihin haasteisiin, joita sillä on nyt edessään?
Vaikka politiikka on hyvää ja vaikka ihailenkin sitä, meidän on palattava lähtöruutuun.
Meidän on tarkasteltava politiikkaa uudestaan.
Meidän on pidettävä lisää kuulemisia ja oltava enemmän yhteistyössä, jotta löytäisimme tavan, jolla voimme löytää jonkin rakentavan ehdotuksen pikemminkin kuin pyytää lujilla olevia tuottajia maksamaan jostakin, johon heillä ei ole varaa.
Pohtikaamme sitä, kuinka voimme parhaiten tukea tätä alaa pitkällä aikavälillä.
Arvoisa puhemies, tässä keskustelussa on miellyttävää se, että esille tulee, mitä yhteisessä maatalouspolitiikassa voidaan säännellä ja mitä ei.
Siinä mielessä tämä on mieleenpainuva ilta erityisesti vihreiden ryhmälle.
Olen ymmärtänyt hyvin, että halutaan tehokkaan karjankasvatuksen markkinajärjestelyä ja maatalouspolitiikan romuttamista siltä osin, kuin on kysymys perustuotannosta.
Olemme tunnustaneet juuri tämän maatalouden muodon tulevaisuuden kannalta maatalouden kestävimmäksi ja ympäristöystävällisimmäksi muodoksi.
Tämä on sinänsä huomiota herättävää.
Palaamme varmasti tähän asiaan tulevissa keskusteluissa vihreiden ryhmän kanssa.
Haluan aluksi kiittää esittelijä Garot'ta siitä, että hän on ponnistellut äärimmäisen kovasti selvittääkseen, voiko hän tehdä jotakin silloin, kun siankasvatus joutuu kriisiin.
Tämä on itsessään kiitosten arvoista.
Toiseksi, onko hänen lääkkeensä oikea lääke?
Epäilen sitä kovasti.
Rehellisesti sanottuna en usko tähän lääkkeeseen.
Kerron teille myös miksi.
Mielestäni markkinajärjestely on mielekäs vain siinä tapauksessa, että puhutaan yhteisrahoituksesta, eurooppalaisesta rahoituksesta, ja että tehdään myös sopimuksia tuotettavista määristä.
Jos niin ei tehdä, suurena vaarana on, että itse asiassa markkinoita tai tuloja tasoitetaan ennen kaikkea alaspäin, mikä ei voi olla tavoitteena.
Siinä tapauksessa valitsen vapaat markkinat siankasvatukselle, jolloin markkinat loppujen lopuksi määräävät, kuinka hinta kehittyy.
Jos valitsemme markkinajärjestelyn ja siihen sisältyvän politiikan vahvistamisen, silloin pidän parempana tuottajaryhmien parempaa varustautumista, jotta ne olisivat vahvempia markkinoilla, joiden kysyntä yhdistyy yhä enemmän ja saa yhä vahvemman aseman.
Samalla voi kysyä, missä määrin tämä on hyvä vastaus Euroopan maa- ja puutarhataloudelle tässä asiassa.
Siinä tapauksessa pidän parempana ryhmittymien vahvistamista erityisesti paremman markkina-aseman saavuttamiseksi ja parempien sopimusten tekemiseksi.
Tässä mielessä minun täytyy kuitenkin sanoa, että olen tullut toisenlaiseen johtopäätökseen kuin kollega Garot ja että voin myös lähes hyväksyä - voin melkein sanoa niin - komission ehdotuksen sellaisena kuin se on käsiteltävänämme, mutta ollaksemme myös rehellisiä, siinä ei käytännössä esitetä oikeastaan mitään ratkaisuja.
Arvoisa puhemies, tämä on lähestymistapa, jonka haluaisin valita tässä asiassa ja jolla jälleen hylkään Garot'n lääkkeen, mutta pidän suuressa arvossa äärimmäisiä ponnisteluja, joita hän on tehnyt selvittääkseen, onko mahdollista sisällyttää siankasvatukseen hieman enemmän sosiaalista pohjaa.
Arvoisa puhemies, arvoisat parlamentin jäsenet, jäsen Garot, aluksi haluaisin kiittää teitä mietinnön esittelijänä lämpimästi erinomaisesta mietinnöstänne, jonka te olette laatinut sääntelyrahaston sisällyttämisestä sianliha-alan yhteiseen markkinajärjestelyyn.
Sianliha-alan kriisi, jonka me olemme nyttemmin luojan kiitos voittaneet, oli oikeastaan komission ehdotuksen lähtökohta.
Me olemme onneksi tällä hetkellä sianlihamarkkinoiden kausivaihtelun taloudellisesti edullisessa vaiheessa, jota leimaa tarjonnan väheneminen ja selvästi parantuneet tuottajahinnat.
Tuottajahinnat ovat olleet useamman kuukauden ajan 140-150 euroa 100 kilolta, ja asiantuntijat arvioivat näkymiä edelleen myönteisiksi.
Markkinakehitys osoittaa siis, että sianlihamarkkinoiden kausivaihtelu on edelleenkin voimassa ja pätee edelleenkin ja että myös huonojen aikojen jälkeen tulevat taas hyvät ajat.
Tätä tosiasiaa meidän ei pitäisi unohtaa, kun keskustelemme tämänpäiväisestä ehdotuksesta.
Me keskustelemme välineestä, jolla on tarkoitus tukea tuottajan toimeentuloa kriisiaikoina.
Me emme puhu uudesta sianliha-alan yhteisestä markkinajärjestelystä.
Sianliha-alan yhteinen markkinajärjestely on olemassa, eikä meidän pitäisi tehdä sitä virhettä, että kyseenalaistamme olemassa olevan, periaatteessa toimivan sianliha-alan markkinajärjestelyn.
Tarkasteltaessa mietinnössä esitettyjä tarkistusehdotuksia haluaisin keskittyä lähinnä niihin kohtiin, jotka poikkeavat selvästi komission ehdotuksista.
Sellainen on ensinnäkin yhteisrahoituskysymys.
Se on varmasti tietyssä määrin avainkysymys tästä ehdotuksesta käytävässä keskustelussa, ja sitä käsitellään myös tarkistusehdotuksissa 11 ja 12.
Yhteisrahoituksesta minun on kuitenkin korostettava, että päävastuu markkinoiden tasapainosta ja siitä seuraavasta hintatasosta on sianlihantuottajilla itsellään.
He, sianlihantuottajat, päättävät tuotantomäärästä ja siten epäsuorasti ja automaattisesti myös tulevasta hintakehityksestä.
Mielestäni olisi siksi väärin vapauttaa tuottajat vastuustaan.
Yhteisrahoitukseen liittyy lisäksi se riski, että markkinoiden viestit tulevat vähemmän selvästi tuottajan korviin.
En voi siksi alleviivata ajatusta, että koko asian merkitys voisi olla kausivaihteluiden vaikutusten minimoimiseen tähtäävässä hintapolitiikassa.
Jos me haluamme aloittaa kausivaihteluiden vaikutusten minimoimiseen tähtäävän hintapolitiikan, se tarkoittaisi pelkästään sitä, että me vahvistaisimme sianlihamarkkinoiden kausivaihtelua.
Olen oppinut tänään myös yhden asian, nimittäin sen, että on nähtävästi parlamentin jäseniä, jotka tukevat ajatusta siitä, että meidän pitäisi ottaa yhteisrahoitus nyt käyttöön kaikissa markkinajärjestelyissä.
Jos me siis teemme sen kaikissa markkinajärjestelyissä, me emme mahdollisesti sulje pois sikakysymystä.
Se ei ole kuitenkaan oikeastaan keskustelun aiheena, kuten olen tähän asti ymmärtänyt.
Toisessa tärkeässä kysymyksessä on kyse järjestelmän vapaaehtoisuudesta.
Komission ehdotuksessa jäsenvaltioille annetaan vapaus valita, perustavatko ne rahaston vai eivät, kun taas tarkistusehdotuksissa kaavaillaan, että kaikilla jäsenvaltioilla olisi velvollisuus perustaa rahasto.
Meidän ei pitäisi kuitenkaan unohtaa, että eurooppalainen sianlihantuotanto vaihtelee hyvin paljon maittain ja on myös organisoitu hyvin eri tavoin, ja myös tuotantoketjun yksittäisten asteiden välinen yhteistyö on organisoitu hyvin eri tavoin.
Tästä syystä on lukuisia jäsenvaltioita mutta näissä jäsenvaltioissa on myös sianlihantuottajia, jotka torjuvat sääntelyrahaston jo ennakolta, koska he eivät omien sanojensa mukaan tarvitse sitä, koska heillä on muita tapoja turvata toimeentulonsa kausivaihtelun huonoina aikoina.
Toiset maat haluavat kuitenkin ehdottomasti sääntelyrahaston, ja minun on sanottava teille aivan avoimesti: jos me ehdottaisimme nyt sääntelyrahaston pakollista käyttöönottoa, seurauksena olisi, että me voisimme unohtaa koko asian, koska se ei saisi koskaan neuvoston enemmistön tukea.
Sitten porsaiden kasvattamiseen erikoistuneiden kasvattajien sisällyttäminen ehdotettuun järjestelmään tarkistusehdotuksissa 7 ja 13 esitetyssä muodossa.
Pidän sitä erittäin ongelmallisena, koska a) porsaiden kasvattaminen tapahtuu hyvin heterogeenisesti ja koska b) porsaiden kasvattajien tukeminen ei tapahdu välttämättä automaattisesti samassa kausivaihtelun vaiheessa kuin lihantuottajien tukeminen.
Sen lisäksi porsaan paino vaihtelee valtavasti, 8 kilosta 30 kiloon.
Ei ole myöskään olemassa mitään yhtenäistä hintanoteerausjärjestelmää niin sanotusti standardiporsaalle eikä siksi myöskään mitään perustaa, johon voisi tukeutua.
Tältä osin on uskoakseni paljon parempi, että taloudellinen tasapaino porsaan hinnan ja teurassian hinnan välille luodaan markkinoiden kautta eikä keinotekoisin toimin.
Meidän ei pitäisi erityisesti myöskään unohtaa, että useissa maissa viljelijät lihottavat itse kasvattamiaan porsaita ja että heillä on siten myymiensä lihotussikojen kautta suora pääsy sääntelyrahastoon.
Komissio ei voi hyväksyä tarkistusehdotusta 16, sillä tämä tarkistus merkitsisi huomattavaa puuttumista niiden tuottajien päätäntävaltaan, jotka eivät liity rahastoon voidakseen säilyttää vapautensa.
Toimia ei myöskään määritellä, joten käytettävistä toimista päättäminen jäisi olennaisilta osin jäsenvaltioiden käsiin.
Se olisi todellista uudelleenkansallistamista, jota en voi hyväksyä.
Kaavailtu tuotannon vähentäminen jäsenvaltioittain edeltävän tuotannon perusteella lähestyy puolestaan arveluttavasti kiintiöjärjestelmää.
Sen lisäksi sitä kautta syntyisi valtavia byrokraattisia kustannuksia - myös valvonnan yhteydessä.
Komission mielestä on perusteltua edellyttää tuotantoon liittyvää kurinalaisuutta edelleen vain niiltä tuottajilta, jotka liittyvät sääntelyrahastoon, sillä nämähän saavat vastapalveluksena tietyn toimeentulotakuun, kun taas toiset, jotka eivät liity rahastoon, eivät saa tätä takuuta.
Näiden neljän ydinkysymyksen lisäksi, jotka nousevat esiin mietinnöstä käytävän keskustelun yhteydessä, on vielä lukuisia muita tarkistusehdotuksia, jotka eivät ole niin periaatteellisia mutta jotka ennen kaikkea myös käsittelevät sääntelyn yksityiskohtia, yksityiskohtia, joita ei pitäisi mielestäni sisällyttää neuvoston asetukseen vaan jotka pitäisi kirjata asetuksen soveltamista koskeviin yksityiskohtaisiin sääntöihin.
Tukien mukauttamisessa eläinten määrän mukaan saanen muistuttaa siitä, että komission ehdotuksessa kaavaillaan jo sellaisen menettelyn oikeudellista perustaa .
Sallikaa minun käsitellä lopuksi vielä lyhyesti aihetta, jota käsitellään ennen kaikkea tarkistusehdotuksessa 6, nimittäin sikojen määrän kehitystä koskevien tilastotietojen parantamista ja ennakointimahdollisuuksia tuotannon kehitystä varten.
Minun nähdäkseni tässä ei tarvita uutta lakia eikä myöskään uutta säännöstä.
Me tarvitsemme pikemminkin jo olemassa olevien määräysten korrektia ja kattavaa soveltamista jäsenvaltioissa ja niiden tilastopalveluissa.
Minun alaiseni ovat kiinnittäneet niiden Euroopan yhteisöjen tilastotoimiston (Eurostat) kollegojen huomion, jotka vastaavat näiden kyselyjen toteuttamisesta, avoinna oleviin ongelmiin ja vaatineet myös tulosten vastaavaa parantamista.
Siitä on käyty viime kuukausina useampia keskusteluja, ja on käynyt hyvin selvästi ilmi, että meillä ei ole puutetta määräyksistä vaan pelkästään siitä, että määräykset otetaan vakavasti, sikojen määrää koskevat kyselyt toteutetaan oikein ja jäsenvaltioille esitettäviin kysymyksiin lisäksi vastataan todenmukaisesti.
Sanotusta voitte päätellä, että en näe mahdollisuutta hyväksyä teidän esittämiänne tarkistusehdotuksia.
Olen kuitenkin hyvin kiitollinen tästä vakavahenkisestä keskustelusta, jota on käyty täällä parlamentissa, ja toivon, että neuvostossa on kuitenkin mahdollista päästä komission ehdotuksen pohjalta tulokseen, sillä kuten ennenkin - sanon tämän aivan avoimesti - meillä on tältä osin se ongelma, että jäsenvaltioiden mielipiteet eroavat toisistaan hyvin paljon tässä kysymyksessä.
Arvoisa puhemies, sallikaa minun esittää yksi kysymys komission jäsenelle, koska olen hieman ärtynyt: hän sanoi, ettei komissiolla ole lainkaan aikomusta muuttaa sianliha-alan yhteistä markkinajärjestelyä.
Otsikko kuuluu kuitenkin: "Ehdotus neuvoston asetukseksi sianliha-alan yhteisestä markkinajärjestelystä annetun asetuksen (ETY) N:o 2759/75 muuttamisesta."
Mitä komissio on sitten meille ehdottanut?
Jos te ette aio muuttaa sitä niin radikaalisti kuin me, me voimme sopia siitä, mutta jos te ette aio muuttaa sitä lainkaan, teksti ei pidä paikkaansa.
Ehkä te voitte vielä selventää tätä.
Jos te teette meille ehdotuksen, parlamentti ottaa itselleen vapauden esittää omat ehdotuksensa.
Se on meidän oikeutemme!
Arvoisa puhemies, selvennykseksi: en sanonut, että tämän komission tekemän ehdotuksen käyttöönotto ei johda sianliha-alan yhteisen markkinajärjestelyn muuttamiseen.
Se on tietysti sianliha-alan yhteisen markkinajärjestelyn muuttamista, se on selvää, mutta keskustelussa esitettiin mielipiteitä aivan kuin nyt olisi kyse siitä, että otetaan käyttöön sianliha-alan yhteinen markkinajärjestely, ja siksi otin vapauden muistuttaa siitä, että meillä on jo sellainen.
Kiitos, arvoisa komission jäsen.
Keskustelu on päättynyt.
Äänestys toimitetaan huomenna klo 11.30.
(Istunto päättyi klo 23.10.)