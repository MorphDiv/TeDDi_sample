# language_name_wals:	Greenlandic (West)
# language_name_glotto:	Kalaallisut
# iso639_3:	kal
# year_composed:	NA
# year_published:	NA
# mode:	written
# genre_broad:	non-fiction
# genre_narrow:	religion
# writing_system:	Latn
# special_characters:	NA
# short_description:	The New Testament in Greenlandic Inukitut. Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.
# source:	NA
# copyright_short:	NA
# copyright_long:	NA
# sample_type:	whole
# comments:	The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.

40001001	Jiisusi-Kristusip , Daavip ernerata , Aaperaap ernerata , eqqarliisa allassimaffiat .
40001002	Aaperaap ernertaaraa Iisaaq , Iisaap Jaaku , Jaakup Juda qatanngutaalu .
40001003	Judap Tamarimik ernertaarai Peresi Zeralu , Peresip ernertaaraa Hesroni , Hesronip Rami ,
40001004	Ramip Amminadabi , Amminadabip Nakshoni , Nakshonillu Salmoni .
40001005	Salmonip Rahabimik ernertaaraa Boazi , Boazip Ruthimik ernertaaraa Obedi , Obedip ernertaaraa Isaji ,
40001006	Isajip ernertaaraa kunngi Daavi .
40001007	Salomop ernertaaraa Rehabeami , Rehabeamip Abija , Abijap Asafi ,
40001008	Asafip Joshafati , Joshafatip Jorami , Joramip Uzzija ,
40001009	Uzzijap Jotami , Jotamip Akazi , Akazip Hizkija ,
40001010	Hizkijap Manasse , Manassep Amosi , Amosip Josija ,
40001011	Josijap Jekonja qatanngutaalu Babylonimut aallarussaanerup nalaani .
40001012	Babylonimut aallarussaanerup kingornagut Jekonjap ernertaaraa Shealtieli , Shealtielip Zerubbabeli ,
40001013	Zerubbabelip Abiudi , Abiudip Eljakimi , Eljakimip Azori ,
40001014	Azorip Sadoki , Sadokip Akimi , Akimip Eliudi ,
40001015	Eliudip Eleazari , Eleazarip Mattani , Mattanip Jaaku ,
40001016	Jaakup Josefi , Mariap uia . Mariap ernertaaraa Jiisusi , Kristusimik taasaq .
40001017	Taamaalillutik Aaperaamiit Daavimut kinguaariissoqatigiit katillutik 14-iupput , Daavimiit Babylonimut aallarussaanerup tungaanut kinguaariissoqatigiit 14-iullutik , Babylonimullu aallarussaanermiit Kristusimut kinguaariissoqatigiit 14-iullutik .
40001018	Jiisusi-Kristusillu inunngornera ima pivoq : Anaanaa Maria Josefilu aappassiariipput , inooqatigiilersinnagilli malunnarsivoq Maria Anersaakkut Illernartukkut naartusoq .
40001019	Uissaali Josefi assuarnaatsuugami nuliassilu tusagaanerlutsikkumannginnamiuk , eqqarsaatigaa malunnaatsumik qimanniarlugu .
40001020	Taama eqqarsaateqartillugu , takuat , Naalakkap inngiliata sinnattukkut saqqummerfigaa oqarfigalugulu : " Josefi , Daavip ernera , Mariap nulissiunnissaa nangaassutigissanngilat naartua Anersaakkut Illernartukkut ilumiugineqalermat .
40001021	Ernertaarumaarpoq , taannalu Jiisusimik atsissavat , innuttani annaatissammagit ajortaannit . "
40001022	Tamakku tamarmik pipput Naalakkap pruffiitikkut oqaaserisaa eqquuteqqullugu , oqarmat :
40001023	" Takuat , niviarsiaq naartulissaaq ernertaassallunilu , atsissavaallu Immanuelimik " -
40001024	Josefi iterami Naalakkap inngiliata inassutaa naammassivaa Marialu nuliartaaralugu .
40001025	Ernertaartinnaguli tutinneq ajorpaa . Nukappiararlu Jiisusimik atserpaa .
40002001	Jiisusi Betlehemimi Judæamiittumi Herodesi kunngiutillugu erniummat ilisimasut Kangiamiut Jerusalemimut pipput aperalutillu :
40002002	" Juutit kunngiat inoorlaaq sumiippa ? Ulloriaa nuisoq takugatsigu pallorfigiartorparput . "
40002005	Akivaat : " Betlehemimi Judæamiittumi , pruffiitikkut ima allassimammat :
40002006	Illit Betlehemi Judap nunaani , Judap naalagaanerini minnersaanngilluinnarputit . Ilinnit pissaaq siulersuisoq , innuttannik Israelikkunnik paarsisussaq . "
40002011	Illumullu iserput takullugulu meeraq anaanamini Mariamiittoq , seeqqumiarlutillu pallorfigaat , illerfisillu mapperlugit taassumunnga tunissutissatik sassaappaat tassaasut kuulti , tipigissaat myrralu .
40002013	Aallareermata Naalakkap inngiliata Josefi sinnattukkut saqqummerfigaa oqarfigalugulu : " Makillutit , meeraq anaanaalu ilagalugit Egyptenimut qimaagit , tassaniigillu uannit oqarfigineqarserlutit . Herodesimmi meeraq ujarniarpaa toqukkumallugu . "
40002015	Tassaniipporlu Herodesi toqutserlugu , tassa Naalakkap pruffiitikkut oqaaserisaa eqquuteqqullugu , oqarmat : " Ernera Egyptenimit qaaqquara . "
40002018	Ramami tusarsaavoq nillianeq , upippalunneq kappialanersuarlu . Rakelip qitornani upippai tuppallersagassaananilu , peerussimammatami .
40002020	oqarfigalugulu : " Makillutit meeraq anaanaalu ilagalugit Israelip nunaanut aallarit meeqqamik toqutsiniartut toqoreermata . "
40002023	tassungalu pigami illoqarfimmi Nazaretimik atilimmi najugassippoq eqquuteqqullugu pruffiititigut oqaaserisaq : " Nazaræerimik taaneqassaaq . "
40003001	Ulluni taakkunani Johannesi Kuisisoq saqqummerpoq , Judæallu inoqajuitsuani ima oqaluussisalerpoq :
40003002	" Allamik isumataaritsi , Qilaap Naalagaaffia qanillimmat . "
40003003	Taannaavoq pruffiitikkut Esajakkut oqaatigineqartoq , oqarmat : Inoqajuitsumi suaartoqarpoq : Naalakkap aqqutissaa iluarsarsiuk , aqqusininnguit ingerlavissai nalimmatsersigit !
40003004	Johannesi taanna qallersaateqarpoq qatigattuup meqquinik sanaamik qiteruteqarlunilu amiusumik , inuussutigaalu pillertat tungusunnitsuullu nunaannarmi nassaaq .
40003005	Taava Jerusalemimiut Judæamiullu Jordanillu eqqaamiut tamarmik Johannesi ornippaat ,
40003006	kuussuarmilu Jordanimi taassumunnga kuisipput ajortitik anngiiaatigalugit .
40003007	Takugamigilli farisiiarit saddukiiarillu amerlasuut imminit kuineqarumallutik orniguttut , oqarfigai : " Paarmortorujuit piaraat , kia isumaqalersikkamisi kamannissaq nalliuttussaq ingalassinnaagissi ?
40003008	Taamaattumik allamik isumataarnermut naapertuuttunik inerititaqaritsi ,
40003009	isumaqaqinasilu ima oqaannarsinnaallusi : Aaperaat ataatagaarput . Oqarfigaassimi : Guutip ujaqqanik makkuninnga uummartitsilluni Aaperaat qitornassarsisinnaavaa .
40003010	Ulimaat orpiit mannguinut tutsereerpoq . Orpik sunaluunniit ajunngitsunik inerititaqanngitsoq ulimallugu uppitinneqassaaq innermullu iginneqarluni .
40003011	Uanga imermik kuivassi allamik isumataaqqullusi ; kingunikkulli tikiuttussaq uannit nakuuneruvoq , uangalu qinngaqquppunga taassuma aloqutaanik tigumiarnissamut . Taassuma Anersaamik Illernartumik innermillu kuissavaasi .
40003012	Nivaattani teqqalatitsissut tigumiarpaa , karrertaajaaffini salinniarlugu ; qajuusiassaatini quimut katersorumaarpai , qalipakuilu ikuallassavai innermi qamiuitsumi . "
40003013	Taamani Jiisusi Galilæamit Jordanimukarpoq Johannesimut , taassumunnga kuisikkumalluni .
40003014	Johannesili pinaaseraluarpoq oqarluni : " Uangaana ilinnut kuisittussaagaluartunga , illilli ornipparma ! "
40003015	Jiisusilli akivaa : " Akueriinnannga ! Taamatummi iluartussaq tamarmiusoq naammassisariaqarparput . " Taava akueraa .
40003016	Jiisusili kuisereerluni erniinnaq imermit qaqimmat qilaat qulaagut ammarput , takuaalu Guutip anersaavata tuisut illuni aqqarfigigaani quliminut pilluni ,
40003017	nipilu qilannit tutsiuppoq : " Tassa ernera asasara , nuannarisara . "
40004001	Taava Jiisusi Anersaamit inoqajuitsumut ingerlanneqarpoq Diaavulumit usserneqaqqullugu .
40004002	Ullullu 40-t unnuallu 40-t iisaqannginnami kiisa perlilerpoq .
40004003	Ussiisullu ornippaa oqarfigalugulu : " Guutip ernerippatit ujaqqat makku timiusanngoqqukkit . "
40004004	Akivorli : " Allassimavoq : " Inuup timiusaannaq inuussutissarinngilaa , oqaaserli sunaluunniit Guutip qarnanit anisoq " . "
40004005	Taava Diaavulup Jiisusi illoqarfimmut illernartumut ingerlaqatigaa , naalaffiullu inngianut pisippaa
40004006	oqarfigalugulu : " Guutip ernerippatit taava samunga nakkarit . Allassimavormi : Inngilini peqqussavai , taakkualu kissumiassavaatsit isikkat ujaqqamut sumulluunniit kalluteqqunagu . "
40004007	Jiisusillu oqarfigaa : " Allassimavortaaq : " Naalagaq Guutit misilissanngilat " . "
40004008	Maanna Diaavulup Jiisusi qaqqamut portusoorsuarmut ingerlaqatigaa qimerloortillugillu silarsuarmi naalagaaffiit tamaasa taakkualu alutornassusiat ,
40004009	Diaavulullu oqarfigaa : " Tamakku tamaasa ilinnut tunniutissavakka pallorfigigumma . "
40004010	Taava Jiisusip oqarfigaa : " Nigorit , Saatani ! Allassimavormi : " Naalagaq Guutit pallorfigissavat taannalu kisiat kiffartuullugu " . "
40004011	Taava Diaavulup Jiisusi qimappaa ; takuallu , inngilit ornippaat kiffartorfigalugulu .
40004012	Jiisusip Johannesi parnaarunneqartoq tusaramiuk Galilæamukarpoq .
40004013	Nazaretilu qimallugu Kapernaumimi tasersuup sinaani Zebulonip Naftalillu nunaanni nunassippoq
40004014	eqquuteqqullugu pruffiitikkut Esajakkut oqaaserisaq imaattoq :
40004015	Zebulonip nunaa Naftalillu nunaa , Imaq sinerlugu Aqqusineq , Nuna Jordanip ungataaniittoq Galilæalu Inuiaqatigiit najugaat ,
40004016	inuiaat taarsiortut qaamasorsuaq takuaat , qaamasullu nuiffigai toqup nunaani taartitaanilu ittut .
40004017	Taamanernit aallarnerluni Jiisusi ima oqaluussisalerpoq : " Allamik isumataaritsi , Qilaap Naalagaaffia qanillimmat . "
40004018	Jiisusi Galilæap Tasersuata sinaagut ingerlagami takuai qatanngutigiit marluk , Siimuut Petrusimik taasaq qatanngutaalu Andreasi , qassusersortut , aalisartuugamimmi .
40004019	Oqarfigai : " Qaallusi malissinga , taava inunnik aalisartunngortissavassi . "
40004020	Erniinnarlu qassutitik ilaginnaannarlugit malippaat .
40004021	Tassannga ingerlaqqikkami takuai qatanngutigiit allat marluk , Jaaku Zebedæusip ernera qatanngutaalu Johannesi ataatartik Zebedæusi ilagalugu umiatsiaami qassutit passukkaat . Jiisusip qaaqquai ,
40004022	erniinnarlu umiatsiaq ataatartillu qimallugit malilerpaat .
40004023	Jiisusip Galilæa tamaat angalaarfigaa , synagogiini ajoqersuisarluni , Naalagaaffimmik iivangkiiliu oqaluussissutigisarlugu , inuiaqatinilu nappaataannik anniaataannillu tamanik ajorunnaarsittarlugit .
40004024	Tusaamaneqalerporlu Syriami tamarmi ; taassumunngalu aggiuttarpaat ajuutillit tamaasa , tassa assigiinngitsunik nappaatillit anniaateqartullu , anersaapilullit , noqartartut nukillaarsimasullu ; ajorunnaarsittarpaalu .
40004025	Inuppassuillu Galilæamit , Dekapolisimit , Jerusalemimit , Judæamit Jordanillu ungataanit Jiisusi malippaat .
40005001	Jiisusip inuit takugamigit qaqqamut majuarpoq ingillunilu , ajoqersugaasalu ornippaat .
40005002	Taava oqalulerpoq ajoqersorlugillu :
40005003	" Pilluarput anersaakkut piitsut , taakkuami Qilaap Naalagaaffia pigaat .
40005004	Pilluarput aliasuttut , taakkumi tuppallersarneqassapput .
40005005	Pilluarput qanilaartut , taakkuami nunarsuaq kingornutissavaat .
40005006	Pilluarput iluarnermut kaattut imerusuttullu , taakkumi qaarsillartinneqassapput .
40005007	Pilluarput nallittuisut , taakkumi nallittorneqassapput .
40005008	Pilluarput uummatimikkut minguitsuusut , taakkuami Guuti takussavaat .
40005009	Pilluarput eqqisseqatigiissitsisut , taakkumi Guutip qitornaanik taaneqassapput .
40005010	Pilluarput iluarneq pissutigalugu qinugineqartut , taakkuami Qilaap naalagaaffia pigaat .
40005011	Pilluarpusi ilissi uanga pillunga mitaatigippasi qinugalusilu tamanillu ajortunik oqaatigippasi sallullutik .
40005012	Tipaatsugitsi nuannaarlusilu akissarsiassarsi qilanniittoq angeqimmat ; taamatuttaarmi pruffiitit qinugisarpaat ilissi siunissigut .
40005013	Ilissi nunap tarajoraasi , tarajorli kimeeruppat sumik taratserneqaqqissava ? Allamut atorsinnaajunnaartarpoq igitassaannanngorluni inunnullu tullaarisassanngorluni .
40005014	Ilissi silarsuup qaamasoraasi . Illoqarfik qaqqap qaaniittoq isertorneqarsinnaanngilaq .
40005015	Naneruarluunniit ikissinnarlugu nappartap ataanut inissinneqarneq ajorpoq , qullilerfimmulli , illumiittunut tamanut qaammaqqutaaqqullugu .
40005016	Taamatuttaaq qaamasorsi qaamali inunnut , suliasi ajunngitsut taakkununnga takoqqullugit Ataatarsilu qilanniittoq unnersiutigeqqullugu .
40005017	Isumaqaqinasi inatsisit pruffiitilluunniit atorunnaarsikkiartorlugit tikiuttunga . Tikiutinngilanga atorunnaarsitsiartorlunga , naammassisitsiartorlungali .
40005018	Ilumut oqarfigaassi : Qilak nunalu nungutsinnagit allanneq minnerpaaq titarninnguarluunniit ataaseq inatsisinit peerneqassanngilaq , pisussat tamarmik pereersinnagit .
40005019	Taamaattumik inassutit ilaannik minnerpaartaannilluunniit ataatsimik atorunnaarsitsisoq taamaalioqqusillunilu inunnik ajoqersuisoq Qilaap Naalagaaffiani minnertamik taaneqassaaq . Maleruaasorli taamaalioqqusillunilu ajoqersuisoq , taanna Qilaap Naalagaaffiani angisuujusumik taaneqassaaq .
40005020	Oqarfigaassimi : Iluarsusersi allakkanik ilisimasut farisiiarillu iluarsusiannit annerujussuunngippat Qilaap Naalagaaffianut isissanngilluinnarpusi .
40005021	Tusarparsi siulisi ima oqarfigineqarsimasut : " Inuassanngilatit " , aamma : " Inuartoq eqqartuussisunit pisuutinneqassaaq " .
40005022	Uangali oqarfigaassi : Kinaluunniit qatanngumminut kamattoq eqqartuussisunit pisuutinneqassaaq . Qatanngumminullu oqartoq : Raka ! Killisiuisoqatigiinnit pisuutinneqassaaq . Oqartorli : Sianiitsoq ! Anniarfiup inneranut eqqartuunneqassaaq .
40005023	Taamaattumik tunissutissat pilliivimmukaakkukku tassanilu eqqaalerlugu qatanngutit illit pillutit unnerluussutissaqartoq ,
40005024	taava tunissutissat pilliivimmut qimallugu qatanngutit saammaakkiartoqqaarallaak , taavalu aatsaat kingorna tunissutissat pilliutigiartorlugu .
40005025	Eqqartuussinermi akerlerisat aqqutaani ingerlaqatigitillugu isumaqatigilipallanniaruk , taassuma tunniuteqinammatit eqqartuussisumut eqqartuussisullu parnaarussanik paarsisumut taamalu parnaarussaatillutit .
40005026	Ilumut oqarfigaakkit : Tassannga iperagaassanngilatit aningaasannguaq akiligassavit nunngutaat akilereertinnagu .
40005027	Tusarparsi oqartoqarsimasoq : " Allasiussanngilatit . "
40005028	Uangali oqarfigaassi : Kialuunniit allap nulia pilerigalugu isigiguniuk taanna uummatimigut allasiorfigereerpaa .
40005029	Isivit talerpiup tammartippatit , peeruk igillugulu . Ilinnummi pitsaaneruvoq timinni avativit ilaat ataaseq annaassallugu timivit tamarmiusup Anniarfimmut iginneqarnissaanit .
40005030	Talerpippit tammartippatit , kipiuk igillugulu . Ilinnummi pitsaaneruvoq avativit ilaat ataaseq annaassallugu timivit tamarmiusup Anniarfimmut pinissaanit .
40005031	Oqartoqarsimavoq : " Nuliaminik avittup allakkanik avissutinik tunissavaa . "
40005032	Uangali oqarfigaassi : Kinaluunniit kinguaassiuutitigut inuunerlunnerunngitsumik peqquteqarluni nuliaminik avittoq , taanna nuliami allasiorfigineqarneranut pisuuvoq , avitamillu nuliartoq allasiorpoq .
40005033	Aamma tusarparsi siulisi oqarfigineqarsimasut : " Sallullutit uppernarsaassanngilatit " , aamma : " Naalakkamut uppernarsaallutit neriorsuutigisatit naammassissavatit " .
40005034	Uangali oqarfigaassi : Uppernarsaassanngilluinnarpusi qilak naqqissigalugu taanna Guutip issiavissaarsuarimmagu ,
40005035	nunaluunniit naqqissigalugu taanna isigaasa tummarfigimmassuk , Jerusalemiluunniit naqqissigalugu taanna kunngersuup illoqarfigimmagu .
40005036	Niaqqulluunniit naqqissigalugu uppernarsaassanngilatit nujaq ataasiinnarluunniit qaqortitissinnaannginnakku qernertitissinnaanaguluunniit .
40005037	Angernersi imaassaaq : Aap , naaggaarnersilu : Naagga . Taakkununnga ilanngunneqartut ajortumit pipput .
40005038	Tusarparsi oqartoqarsimasoq : " Isi isimik naleqartinneqassaaq , kigullu kigummik . "
40005039	Uangali oqarfigaassi : Ajortumik pinninniartumut akersuuteqinasi . Kialuunniilli ulussakkut talerperlikkut isappatit illuattaaq maniuk .
40005040	Eqqartuussisutigut ilupaannik arsaarniarneqaruit , qallersaatittaaq tunniuguk .
40005041	Kialuunniillu miili ataaseq ingerlaqatigeqqulluni pinngitsaaliniarpatit miilit marluk ingerlaqatigiuk .
40005042	Ilinnit qinusoq tuniuk , sumiginnaqinagulu ilinnit atorniartoq .
40005043	Tusarparsi oqartoqarsimasoq : " Tullit asassavat akeqqallu uumissorlugu . "
40005044	Uangali oqarfigaassi : Akeqqasi asasigit , ilissinnillu qinuginnittut qinnussigit
40005045	Ataatassinnut qilanniitumut qitornaaqqullusi ; taassumammi seqerni ajortunut ajunngitsunullu nueqqusarpaa siallersitsisarlunilu iluartunut iluaatsunullu .
40005046	Ilissinnimmi asannittut kisiisa asagussigit , taava suna akissarsiarissasoraasiuk ? Ilanngaaserisuttaaq taamaaliortarput .
40005047	Qatanngutisimi kisiisa inussiarnisaarfigigussigit , taava sumik immikkooruteqartumik iliuuseqarpisi ? Guutimik nalusuttaaq taamaaliortarput .
40005048	Taamaattumik ilissi iluarluinnaritsi , soorlu Ataatarsi qilammiittoq iluarluinnartuusoq .
40006001	Mianersuutiginiarsiuk iluassutsissi inunnut nittarsaannissaa , taakkununnga takoqqullusi . Nittarsaattarussiummi Ataatassinni qilanniittumi akissarsiassaqassanngilasi .
40006002	Taamaattumik piitsunut tunissutinik tunissuteqartaraangavit siuninni qarlortartitseqinak ilumoortuusaartut synagogini illullu akornanni iliortarnerattut inunnut nersoqqusaarlutik . Ilumut oqarfigaassi : Taakkua akissarsiassartik pereerpaat .
40006003	Piitsunut tunissutinik tunissuteqartaraangavit talerpivit qanoq-iliornera saamippit arajutsigiliuk
40006004	illit piitsunut tunissutit isertortukkut tunissutaaqqullugu . Ataatavillu isertortumut isigisup akilissavaatit .
40006005	Qinugaangassi ilumoortuusaartutut iliussanngilasi ; taakkuami synagogini aqqusernillu paarlannerini qeqarlutik qinuneq nuannarillaaraat inunnut malugeqqunermik . Ilumut oqarfigaassi : Taakkua akissarsiassartik pereerpaat .
40006006	Illilli qinunialeruit ininnguannut iserit matulu matullugu , Ataatannullu isertortumiittumut qinugit . Ataatavillu isertortumut isigisup akilissavaatit .
40006007	Qinusaraangassili Guutimik nalusutut iliortassanngilasi oqaaserpassualiorlusi ; taakkumi isumaqartarput oqaatsitik amerlanaarunikkit tusarneqarumaarlutik .
40006008	Taakku assiginiaqinasigit . Ataatassimi pisariaqakkasi ilisimareerpai suliluunniit qinnuiginngikkissinni .
40006009	Taamaattumik ilissi ima qinussaasi : Ataatarput qilanniittutit ! Aqqit illernartitaali ,
40006010	naalagaaffiit tikiulli , piumasat qilammisut nunamissaaq pili ;
40006011	inuussutissatsinnik ullumi tunisigut ,
40006012	akiitsukkatsinnillu isumakkeerfigitigut , soorlu uaguttaaq akiitsortivut isumakkeerfigigivut ;
40006013	ussernartumullu pisinnata , ajortumilli annaatsigut . Illimmi pigaatit naalagaaffik pissaanerlu naalannassuserlu naassaanngitsumik ! Amen .
40006014	Inuimmi unioqqutitsinerinik isumakkeerfigigussigit , taava Ataatassi qilammiittup aamma ilissi isumakkeerfigissavaasi .
40006015	Inuilli isumakkeerfiginngikkussigit , taava aamma Ataatassi unioqqutitsinissinnik isumakkeerfigissanngilaasi .
40006016	Iisinnginniaraangassi ilumoortuusaartutut taaqqungassanngilasi , taakkuami kiinnatik ilisarsaajunnaartittarpaat iisinnginniarnertik inunnut malugeqqunermik . Ilumut oqarfigaassi : Taakkua akissarsiassartik pereerpaat .
40006017	Illilli iisinnginniaraangavit niaqqut taniguk ermillutillu ,
40006018	iisinnginniarnerit inunnut pinnani Ataatannulli isertortumiittumut takussaaqqullugu . Ataatavillu isertortumut isigisup akilissavaatit .
40006019	Erlinnartuutinik nunami katerseqinasi , tassanimi qillaalaat oquillu aseruisarmata tillinniallu nakuuserlutik illumut iserlutik tillittarmata .
40006020	Qilammili katersigitsi erlinnartuutinik , tassanimi qillaalaat oquillu aseruissanngimmata , tillinniallu nakuuserlutik illumut iserlutik tillissanngimmata .
40006021	Uummativimmi erlinnartuutitit najortuartarpai .
40006022	Isi timip qaammaqqutigaa . Isit qaammarippat timit tamarmi qaamasuussaaq ;
40006023	isilli qaamanerliorpat timit tamarmi taartuussaaq ; ilinnimi qaamasussaagaluaq taartuinnaappat - ila taassaqaaq !
40006024	Naalakkanut marlunnut kiffartorsinnaasoqanngilaq . Aappaa uumigiguniuk aappaa asassavaa , aappaa tulaavigiguniuk aappaa asiginnassavaa . Guutilu mammonilu tamaasa kiffartorfigisinnaanngilasi .
40006025	Taamaattumik oqarfigaassi : Inuunersi isumakuluutigeqinasiuk , suna nerissagissi , suna imissagissi imaluunniit timissigut suna atissagissi . Inuuneq nerisassaqarnermit pingaarnerunnginnerpa timilu atisassaqarnermit ?
40006026	Qilaap timmiai isigeriarsigit ; siaruarterinatillu katersuinngillat quinullu qimatulinatik , Ataatassilu qilammiittup nerisittarpai . Ilissili taakkunannga pingaarnerujussuunnginnerpisi ?
40006027	Kiammi arlassi isumakuluuteqarnermigut ullut inuuffigisassani ataasiinnarmilluunniit ilasinnaanerpai ?
40006028	Soormi atisassat pillugit isumakuluuteqarpisi ? Malugeriarsigit narsaatip naasui liljat qanoq naajartortartut ; sulisanngillat qissisarnatilluunniit .
40006029	Oqarfigaassili : Salomoluunniit alutornangaarsutsimini taakkua ilaattut atisitinneqanngilaq .
40006030	Guutip narsaatip ivigai ullumi atasut aqagulu kissarsuummut qissiussassat taama atisitikkamigit ilissi annerungaartumik pissannginnerpaasi , uppernikitsusi !
40006031	Taamaattumik isumakuluuteqassanngilasi ima aperalusi : Suna nerissavarput ? Suna imissavarput imaluunniit suna atissavarput ?
40006032	Tamakku tamaasa Guutimik nalusut ujartarpaat , ataatassilu qilammiittup nalunngilaa tamakku tamaasa pisariaqartikkisi .
40006033	Guutilli naalagaaffia iluarneralu ujaqqaarsigit , taava tamakku tamarmik ilanngullutik ilissinnut tunniunneqarumaarput .
40006034	Taamaattumik aqagussaq isumakuluutigeqinasiuk ; aqagussaq nammineq piminik isumakuluutissaqassaaq . Ullup suugaluartulluunniit erloqinartua ullormut naammattarpoq .
40007001	Eqqartuusseqinasi eqqartuunneqaqqunasi .
40007002	Eqqartuussissutigisassinnimmi eqqartuunneqarumaarpusi , uuttuutigisassinnillu uuttuiffigineqarumaarpusi .
40007003	Sooq qatanngutivit issiutaa makiarninnguaq isiginiarpiuk , paakkarut illit isinniittoq maluginagu ?
40007004	Imaluunniit qatanngutinnut qanoq oqarsinnaavit : Issiutit peerallarlara uffa paakkarummik illit isinniittoqartoq .
40007005	Ilumoortuusaartutit uumaa , paakkarut illit isinniittoq peeqqaarallaak , taava isigilluarsinnaassaatit qatanngutivit issiutaata peernissaanut .
40007006	Illernartoq qimminut tunniuteqinasiuk ; sapangaatisilu puulukinut naluttaqinasigit isikkaminnik nunamut tukkaateqinavaat , ilissilu saariarlusi alittoqinavaasi .
40007007	Qinugitsi , tunineqassaasi taava ; ujarleritsi , nanisissaasi taava ; kasuttoritsi , mappiunneqassaasi taava .
40007008	Kinaluunniimmi qinusoq pissarsisarpoq , ujarlersorlu nanisisarpoq , kasuttortorlu mappiunneqartarpoq .
40007009	Kiami arlassi ernermi timiusamik qinnuigippani ujaqqamik tunissanerpaa
40007010	aalisakkamilluunniit qinnuigippani pulateriaarsummik tunillugu ?
40007011	Ilissimi ajortuususi qitornasi tunissutinik ajunngitsunik tunisinnaagassigit , taava qularnannginnerungaarpoq Ataatassi qilanniittup imminut qinusut ajunngitsunik tuniumaarai .
40007012	Taamaattumik : Inunnut qanorluunniit iliorfigeqqugussi ilississaaq taamatut iliorfigisigit ; taamaappummi inatsisit pruffiitillu .
40007013	Isaaffikkut nerukitsukkut iseritsi ; nerutoqaarmi tammarfimmut isaaffik tassungalu aqqutaa sileqaluni ; amerlaqaallu tassuuna isaasut .
40007014	Nerukeqaarli inuussummut isaaffik tassungalu aqqutaa ameqaluni ; ikittuinnaappullu taassuminnga nanisisut !
40007015	Pruffiitioqqusersunut mianersoritsi ; taakkua savatut atisaqarlutik ornittarpaasi , ilumikkulli amaruupput kiisortut .
40007016	Inerititaasigut ilisarisinnaassavasi . Orpinnimmi kapinartulinnit viinnissanik katersuisoqartarnerpa , figeninilluunniit naasupilunnit kapinartulinnit ?
40007017	Tassa taama orpik ajunngitsoq sunaluunniit ajunngitsunik inerititaqartarpoq orpillu ajortoq ajortunik inerititaqartarluni .
40007018	Orpik ajunngitsoq ajortunik inerititaqarsinnaanngilaq orpillu ajortoq ajunngitsunik inerititaqarsinnaanani .
40007019	Orpik sunaluunniit ajunngitsunik inerititaqanngitsoq kipineqartarpoq innermullu iginneqarluni .
40007020	Taamaattumik inerititaasigut ilisarisinnaassavasi .
40007021	Imaanngilaq kinaluunniit uannut oqartoq : Naalagaq , Naalagaq ! Qilaap Naalagaaffianut isissasoq , Ataatamali qilanniittup piumasaanik iliortoq kisimi .
40007022	Ullussami tassani amerlasuut uannut oqarumaarput : Naalagaq , Naalagaq ! illit atikkut siulittuisarsimannginnerpugut , atikkullu anersaapilunnik anisitsisarsimannginnerpugut , atikkullu amerlaqisunik malunnangaartuliortarsimannginnerpugut ?
40007023	Taava isertuarnanga nalunaarfigiumaarpakka : Ilisarisimanngisaannarpassi . Nigorsinga , ilissi inatsisinik unioqqutitsisuususi !
40007024	Kialuunniit oqaaserisannik tamakkuninnga tusartup maleruaasullu assigissavaa angut silatooq qaarsumi illuliortoq .
40007025	Siallersorsuanngorpoq kuussuillu imartusillutik ; anorersuillu pitorarlutik illu taanna eqqorpaat , uppinngilarli qaarsumut tunngavilerneqarsimagami .
40007026	Kialuunniilli oqaaserisannik tamakkuninnga tusartup maleruaanngitsulli assigissavaa angut sianiitsoq sioqqani illuliortoq .
40007027	Siallersorsuanngorpoq kuussuillu imartusillutik ; anorersuillu pitorarlutik illu taanna aporarfigaat , uppipporlu upperujussuarluni . "
40007028	Jiisusilu oqalulluni inermat ajoqersuutaa inuit tupigusuutigingaarpaat ,
40007029	ajoqersormatimmi naalattariaqartutut allakkanik ilisimasortamissut pinnani .
40008001	Jiisusi qaqqamit atermat inuppassuit malippaat .
40008002	Takuallu pupissup ornippaa pallorfigalugulu oqarluni : " Naalagaq , piumaguit mingukkunnaarsissinnaavarma . "
40008003	Jiisusip assani isatsillugu attorpaa oqarfigalugulu : " Piumavunga , mingukkunnaarit ! " Erniinnarlu pupeeruppoq .
40008004	Jiisusillu oqarfigaa : " Kimulluunniit oqaatiginiaqinagu ; palasimulli takutikkiartorit pilliullu Mosesip peqqussutaa pilliutigiuk inunnut uppernarsaatitut . "
40008005	Jiisusi Kapernaumimut pimmat sakkutuut naalagaata ornippaa qinnuigalugulu :
40008006	" Naalagaq , kiffara uagutsinni nalavoq nukillaarsimalluni anniangaarlunilu . "
40008007	Oqarfigaa : " Ajorunnaarsikkiartussavara . "
40008008	Sakkutuulli naalagaata akivaa : " Naalagaq , uanga illunnut isertissallutit qinngaqquppunga . Oqaannarilli , taava kiffara ajorunnaassaaq .
40008009	Uangattaarmi nammineq naalagaqarpunga sakkutuunillu naalakkersugaqarlunga . Ilaat oqarfigigukku : Aallarit , taava aallararaaq ; allamullu oqaruma : Qaagit , taava aggeraraaq , kiffannullu oqaruma : Imaaliorit , taava taamaalioraraaq . "
40008010	Jiisusip tamanna tusaramiuk tupigusuppoq , malinnitsinilu oqarfigai : " Ilumut oqarfigaassi : Uppernermik taama angitigisumik Israelimiluunniit naammattuuisimanngilanga .
40008011	Oqarfigaassi : Amerlasuut kangianit kitaanillu tikiukkumaarput Aaperaat , Iisaaq Jaakulu Qilaap Naalagaaffiani nereqatigiartorlugit .
40008012	Naalagaaffiulli qitornai silataanut taarnersuarmut ajattugaassapput . Tassaniittut qiallutillu qorsaqqortassapput . "
40008013	Jiisusillu sakkutuut naalagaat oqarfigaa : " Aallarit ! Soorlu uppertutit , taama pineqassaatit . " Taamaalisorlu kiffaa ajorunnaarpoq .
40008014	Petrusip illuanut iserami Jiisusip takuaa sakia arnaq nalasoq kissarneqarluni .
40008015	Assammigullu tigummani kissarneeruppoq , makillunilu Jiisusi saqqippaa .
40008016	Unnummat anersaapilullit amerlasuut taassumunnga aappaat ; anersaapiluillu oqaatsiminik anisippai napparsimasullu tamaasa ajorunnaarsillugit ,
40008017	eqquuteqqullugu pruffiitikkut Esajakkut oqaaserisaq imaattoq : Taassuma anniaativut imminut pisippai , nappaativullu nammappai .
40008018	Jiisusip takugamiuk inuit ilusimagaanni ajoqersukkani naalakkerpai akianut ikaaqqullugit .
40008019	Allakkanillu ilisimasut ilaata ornippaa oqarfigalugulu : " Ajoqersuisoq , sumunnassagaluaruilluunniit malissavakkit . "
40008020	Jiisusilli oqarfigaa : " Terianniat siseqartarput qilaallu timmiai ulloqartarlutik , Inuulli Ernera niaqquminut iigarfissaqanngilarluunniit . "
40008021	Ajoqersugaasa ilaata allap oqarfigaa : " Naalagaq , akuerisinnaagumma ataataga iliartoqqaarumagaluarpara . "
40008022	Jiisusilli oqarfigaa : " Malinnga , toqusut toqusortatik iliartorlisigit . "
40008023	Jiisusi umiatsiaamut ikivoq , ajoqersugaasalu malippaat .
40008024	Taava tasersuarmi anorersuartorsuanngorpoq umiatsiaq mallit akornanni ersigunnaartarluni . Jiisusili sinippoq .
40008025	Ajoqersukkallu ornillugu itersarpaat oqarfigalugulu : " Naalagaq , annaatsigut ! Umiulerpugut . "
40008026	Oqarfigaali : " Uppernikitsusiaa , sooq nangiarpisi ? " Taava nikuilluni anorersuaq tasersuarlu appisaluuppai , qatsorluinnarporlu .
40008027	Inuilli tupigusupput oqarlutillu : " Kinaammanuna anorersuup tasersuullu naalakkaat ? "
40008028	Jiisusi akianut Gadaramiut nunaannut pimmat inuit anersaapilullit marluk qaarsumi ilivilianit ornippaat ; taakku navianangaarmata aqqut taanna kikkunnilluunniit ingerlavigineqartanngilaq .
40008029	Nilliasorsuupput oqarlutik : " Uagut sussagatsigit , illit Guutip ernera ! Piffissaq suli nalliutinngitsoq anniartikkiartorpisigut ? "
40008030	Ungasiarlutik puulukerpassuit nerisassarsiorput .
40008031	Anersaapiluillu qinnuigaat oqarlutik : " Anisinniarutsigut puulukerpassuarnut ukununnga pulatitsigut . "
40008032	Anersaapiluit akivai : " Aallaritsi , " anigamillu puulukinut pulapput ; puulukerpassuillu tamakkerlutik innaarsukkut tasersuarmut nakkakaapput ipillutillu .
40008033	Puulukinilli paarsisut qimaapput , illoqarfimmullu pigamik suut tamaasa , aamma anersaapilullit qanoq pineqarnerat , oqaluttuaraat .
40008034	Taavalu illoqarfimmiut tamarmik Jiisusi naapigiarpaat , takugamikkulu qinnuigaat eqqartik qimaqqullugu .
40009001	Taava Jiisusi umiatsiaamut ikivoq illoqarfimmullu najugarisaminut ikaarluni .
40009002	Takuallu nukillaarsimasoq siniffimmi nalasoq taassumunnga tikiuppaat . Jiisusip uppersusiat takugamiuk nukillaarsimasoq oqarfigaa : " Nikalloqinak , erneq , ajortinnik isumakeerfigineqarputit . "
40009003	Allakkanilli ilisimasut ilaat isumaliulerput : " Guuti mitappaa . "
40009004	Jiisusillu eqqarsaataat isigigamigit oqarfigai : " Sooq uummatissigut ajortunik eqqarsarpisi ?
40009005	Suna ajornannginnerua , ima oqaraanni : Ajortinnik isumakkeerfigineqarputit , imaluunniit : Nikuigit pisullutillu ?
40009006	Ilisimaqqullusiulli Inuup Ernera nunarsuarmi ajortinik isumakkiisinnaatitaasoq " - taava nukillaarsimasoq oqarfigaa : " Nikuillutit siniffiit tiguuk angerlarlutillu , "
40009007	nikuillunilu angerlarpoq .
40009008	Inuit tamanna takugamikku ersilerput , Guutilu unnersiutigaat piginnaatitaaneq taamaattoq inunnut tunniussimammagu .
40009009	Jiisusilu tassannga ingerlaqqikkami takuaa angut Matthæusimik atilik ilanngaaseriffimmi issiasoq ; taannalu oqarfigaa : " Malinnga ! " Nikuillunilu malippaa .
40009010	Jiisusi illumi nerrivimmiitillugu ilanngaaserisut ajortuliortullu amerlasuut iserput Jiisusi ajoqersugaalu nerrivimmeeqatigilerlugit .
40009011	Farisiiarit tamanna takugamikku ajoqersugai aperaat : " Sooq ajoqersuisussi ilanngaaserisut ajortuliortullu nereqatigai ? "
40009012	Jiisusilli tamanna tusaramiuk oqarpoq : " Peqqissut nakorsamik pisariaqanngillat , napparsimasulli .
40009013	Oqaatsit uku qanoq isumaqarnersut ilinniariartorsiuk : " Piumasaraara nallittuineq , pilliutit toqutassat pinnagit . " Tikiutinngilangami iluartut qaaqqujartorlugit , ajortuliortulli . "
40009014	Taava Johannesip ajoqersugaasa Jiisusi ornippaat oqarfigalugulu : " Sooq uagut farisiiarillu taama iisinnginniartartigaagut , ajoqersukkatilli iisinnginniartarnatik ? "
40009015	Jiisusip akivai : " Uissap ikinngutai katittorsiornermi aliasussinnaanerpat uissaq najuutsillugu ? Ullulli nalliukkumaarput uissap taakkunannga aallarunneqarfissai , taava iisinnginniarumaarput .
40009016	Annoraamineq eqinneqanngitsoq qallersaammut pisoqqamut ilaartuutigineqarneq ajorpoq ; ilaartuutimmi alittussavaa alinneq annerulersillugu .
40009017	Viinniluunniit nutaaq puunut amiusunut pisoqqanut immiunneqarneq ajorpoq puut qartorassammata viinnilu kuilussinnarluni puullu aserorlutik . Tassami viinni nutaaq puunut amiusunut nutaanut immiuttarpaat , taamaalioraannimi tamarmik ajussanngillat . "
40009018	Tamakku pillugit Jiisusi najuuttunut oqalutsillugu synagogimi pisortap tikiulluni pallorfigaa oqarfigalugulu : " Paniga aatsaaginnaq toquvoq ; aggerlutilli assannik patikkiartoruk , taava uummassaaq . "
40009019	Jiisusillu nikuilluni malippaa ajoqersukkani ilagalugit .
40009020	Arnalli ukiuni aqqaneq-marlunni aaqartuartup Jiisusi tunuaniit ornippaa qallersaataatalu nivingataa attorlugu ,
40009021	imami isumaliorami : " Qallersaataaluunniit attuinnarukku ajorunnaassaanga . "
40009022	Jiisusip tunummut saalluni takugamiuk oqarfigaa : " Nikalloqinak , panik , uppernerpit annaappaatit . " Taamaalisorlu arnaq ajorunnaarpoq .
40009023	Jiisusi synagogimi pisortap illuanut pigami qarlortartut inuillu upittut takugamigit
40009024	oqarfigai : " Peeritsi , niviarsiaraq toqunngilaq , siniinnarpoq . " Illaatigaalli .
40009025	Inuit anisinneqareermata Jiisusi iserpoq niviarsiararlu assaatigut tigullugu ; taannalu makippoq .
40009026	Tamannalu nunap immikkoortuani tassani tamarmi tusaamaneqalerpoq .
40009027	Jiisusi tassannga ingerlaqqimmat tappiitsut marluk malippaat imalu suaartarlutik : " Daavip ernera , naakkigitigut ! "
40009029	Taava isaasigut attorlugit oqarfigai : " Uppernersi naapertorlugu pineqaritsi . "
40009030	Isaallu uisitaapput . Jiisusilli sukannersumik oqarfigai : " Kimulluunniit tamanna ilisimatitsissutigeqinasiuk . "
40009033	Jiisusip anersaapiluk anisimmagu oqajuitsoq oqalulerpoq . Inuit tupigusupput oqarlutillu : " Siornatigut Israelimi taamaalisunik takusaqartoqarsimanngisaannarpoq . "
40009034	Farisiiarilli oqarput : " Anersaapiluit naalagaanerat ikiortigalugu anersaapiluit anisittarpai . "
40009035	Jiisusip illoqarfiit illoqarfeeqqallu tamaasa angalaarfigai synagogiini ajoqersuisarluni Naalagaaffimmillu iivangkiiliu oqaluussissutigisarlugu aammattaarlu nappaatit anniaatillu tamaasa ajorunnaarsittarlugit .
40009036	Inuit takugamigit nalligingaalerpai paarinerlugaallutillu naakkinarsisimangaarmata savatut paarsisoqanngitsutut .
40009037	Taava ajoqersukkani oqarfigai : " Katersugassat amerlaqaat sulisussalli ikittuinnaallutik .
40009038	Taamaattumik katersuinermi naalagaasoq qinnuigisiuk katersuisussanik aallartitseqqullugu . "
40010001	Jiisusip ajoqersukkani aqqaneq-marluk imminut qaaqquai anersaanut minguttuunut naalagaassusilerlugit taakkuninnga anisitsisinnaanngortillugit aamma nappaatinik anniaatinillu tamanik ajorunnaarsitsisinnaanngortillugit .
40010002	Apustilit aqqaneq-marluk taakku ima ateqarput : Siulliuvoq Siimuut Petrusimik taasaq , taavalu qatanngutaa Andreasi , Jaaku Zebedæusip ernera qatanngutaalu Johannesi ,
40010003	Filipi Bartholomæusilu , Tuuma ilanngaaserisorlu Matthæusi , Jaaku Alfæusip ernera Thaddæusilu ,
40010004	Siimuut Kana'anikkuusoq Judasilu Iskarioti , taanna killuussisaa .
40010005	Jiisusip aqqaneq-marluk taakku aallartippai peqqusiffigalugillu : " Guutimik nalusunut aqqut atussanngilarsi , Samariamiullu illoqarfiinut isissanngilasi ;
40010006	ornissigilli savat tammarsimasut Israelikkuusut .
40010007	Oqaluussiartoritsi ima : Qilaap Naalagaaffia qanillivoq !
40010008	Napparsimasut ajorunnaarsissigit , toqusut makitissigit , pupissut pupeerutitissigit , anersaapiluit anisissigit . Akeqanngitsumik tunineqarpusi , akeqanngitsumik tunisigitsi !
40010009	Pissarsiniassanngilasi kuultinik sølvinilluunniit kanngussannilluunniit qiterutermiussassinnik ,
40010010	aqqutaani pooqattalisaatissassinnik , ilupaanik marlunnik , aloqutissassinnik ajaappiassassinnilluunniit . Sulisormi nerisassaminik pisassaqartussaavoq .
40010011	Illoqarfimmut illoqarfeeqqamulluunniit pigaangassi , taava paasiniaasassaasi kina ilissinnik najugaqartitsinissamut naleqquttuunersoq ; taassumaniissaasilu aallarnissassi tungaanut .
40010012	Illumut iseraangassi eqqisseqqusisaritsi .
40010013	Illup inui tamatumunnga naleqquppata eqqisseqqusissutissi tikissavai , naleqqutinngippatali eqqisseqqusissutissi uterfigissavaasi .
40010014	Ilassiumanngippasili oqaatsisilu tusaajumanagit , taava illu taanna illoqarfilluunniit taanna qimassiuk , isikkasilu pujoralaajarsigit .
40010015	Ilumut oqarfigaassi : Sodomamiut Gomorramiullu nunaat ullormi eqqartuussiffissami illoqarfimmit taassumannga atussaanerusumik pineqassapput .
40010016	Savatut amaqqut akornannut aallartippassi ; taamaattumik silatusaaritsi pulateriaarsuttut peqqusersuitsuullusilu tuisut .
40010017	Mianersorfigisigit inuit ! Taakkuami eqqartuussassanngortissavaasi synagogimminnilu iperartorlusi .
40010018	Uanga pillunga naalagaatitanut kunnginullu sassartinneqarumaarpusi , taakkununnga Guutimillu nalusunut uppernarsaataallusi .
40010019	Eqqartuussassanngortitaagussili isumakuluutigissanngilasi qanoq oqalussanerlusi qanorlu oqassanerlusi ; taamaalippammi oqaasissassinnik tunineqarumaarpusi .
40010020	Ilissimi oqaluttuunngilasi , Ataatassiliuna anersaava ilissitigut oqaluttoq .
40010021	Qatanngutip qatanngunni toqumut eqqartuussassanngortissavaa , ataatallu qitornani , qitornallu angajoqqaatik akerlilersussavaat toqumullu eqqartuussaatissallugit .
40010022	Atera pillugu tamanit uumissorneqassaasi . Naggatissamulli nikallujuitsuusoq taanna annaanneqassaaq .
40010023	Illoqarfiit ilaanni qinugineqarussi taava allamut qimaagitsi . Ilumummi oqarfigaassi : Suliluunniit Israelip illoqarfii tamakkinngikkisi Inuup Ernera tikiuteriissaaq .
40010024	Ajoqersugaq ajoqersortiminit annerunngilaq , kiffarlu naalakkaminit annerunani .
40010025	Ajoqersukkamut naammappoq ajoqersortimisut ikkuni , kiffamullu naalakkamisut ikkuni . Illumi ittuusoq Beelzebulimik taasimagamikku , qanormi taava ajortigisunik inoqutai taassavaat ?
40010026	Taamaattumik taakku ersigeqinasigit . Anngigisaqanngilaq saqqummertussaanngitsumik isertugaqaranilu ilisimaneqalersussaanngitsumik .
40010027	Taartumi ilissinnut oqaaserisakka qaamasumi oqaaserissavasi , suullu ilissinnut isussuutigineqartut illut qaaviniit oqaluussissutigissavasi .
40010028	Ersigeqinasigit timimik toqutsisut tarnimilli toqutsisinnaanatik . Ersigisiulli tarnimik timimillu Anniarfimmi aserortitsisinnaasoq .
40010029	Qupaloraarsuit marluk skillingimik akilersillugit tunineqartannginnerpat ? Taakkua ilaat ataaserluunniit nunamut nakkarnavianngilaq Ataatarsi najortiginagu .
40010030	Ilissimi nutsasiluunniit tamarmik kisissimapput .
40010031	Taamaattumik erseqinasi , ilissi qupaloraarsuppassuarnit pingaarneruvusi .
40010032	Kinaluunniit inunnut uannik nassuerutiginnittoq , taanna uanga aamma Ataatama qilanniittup saavani nassuerutigiumaarpara .
40010033	Inunnulli uannik miserratiginnittoq , taanna uanga aamma Ataatama qilanniittup saavani miserratigiumaarpara .
40010034	Isumaqassanngilasi tikiuttunga nunarsuarmi eqqissisitsiartorlunga ; tikiutinngilanga eqqissinissamik nassarlunga , panamilli .
40010035	Tikiuppunga akerleriilersinniarlugit angut ataataalu , panik anaanaalu , ukuaq sakialu arnaq ;
40010036	angutillu inoqutini akerarilissavai .
40010037	Uannut asanninnerminit annerusumik ataataminut anaanaminulluunniit asannittoq uannut qinngaqqunnarpoq , uannullu asanninnerminit annerusumik ernerminut paniminulluunniit asannittoq uannut qinngaqqunnarpoq .
40010038	Sanningasulinilu ersullugu uannik malinninngitsoq uanni qinngaqqunnaqaaq .
40010039	Inuunerminik annaassisup inuunini annaajumaarpaa , inuunerminilli uanga pillunga annaasaqartup inuunini annaakkumaarpaa .
40010040	Ilissinnik ilassinnittup uangattaaq ilassivaanga , uannillu ilassinnittup aallartitsisiga ilassivaa .
40010041	Pruffiitimik ilassinnittoq pruffiitiunera pillugu pruffiititut akissarsissaaq . Iluartumillu ilassinnittoq iluartuunera pillugu iluartutut akissarsissaaq .
40010042	Kinaluunniit ukua minninnguit ilaannik imermik nillertumik ermutsip ataasiinnaalluunniit imaanik immitsisoq ajoqersugaanera pillugu , ilumut oqarfigaassi : Taanna akissarsinngitsuussanngilaq . "
40011002	Johannesi parnaarussivimmiilluni Kristusip suliaanik tusarami ajoqersukkani aallartippai
40011003	ima apereqqullugu : " Illit taannaavit tikiuttussaq allamilluunniit utaqqissanerpugut ? "
40011004	Jiisusip akivai : " Johannesi oqaluttuukkiartorsiuk takusassinnik tusakkassinnillu :
40011005	Tappiitsut tappissipput , nukillaarsimasut pisupput , pupissut pupeerupput , tusilartut tusaapput , toqusut makipput iivangkiiliulu piitsunut tusarliunneqarpoq .
40011006	Pilluarporlu uannik mamiatsaatiginninngitsoq . "
40011007	Taakkuli qimagummata Jiisusi Johannesi pillugu inunnut oqalulerpoq : " Suna takujumallugu inoqajuitsumukarpisi ? Ivissuaq anorip aalatitaa ?
40011008	Sunami takuniarpisiuk ? Inuk atisarissoq ? Atisarissut kunngit illussaarsuaniittarput .
40011009	Sunami takuniarpisiuk ? Pruffiiti ? Aap , oqarfigaassi , allaat pruffiitimit annerusoq .
40011010	Taanna pillugu allassimasoqarpoq : Takuat , inngiliga illit siunikkut aallartippara , taassuma aqqutissat illit siuninni iluarsassavaa .
40011011	Ilumut oqarfigaassi : Arnanit erniusuni Johannesimit Kuisisumit annerusumik saqqummersoqanngilaq . Qilaalli Naalagaaffiani minnerpaaq taassumannga anneruvoq .
40011012	Johannesip Kuisisup ajoqersuinerata nalaaniit ulloq manna tikillugu Qilaap Naalagaaffia nakuuserfigineqartarpoq , nakuusersullu imminnut nutsuppaat .
40011013	Johannesimi tikillugu pruffiitit tamarmik inatsisillu siulittuipput .
40011014	Ilissilu ilassiumagussiuk : Taanna tassaavoq Elia tikiuttussaq .
40011015	Siuteqartoq tusarli .
40011016	Eqqarleriilli uku kikkunnut assersuutissavakka ? Assigaat meeqqat niueriartortarfimmi issiasut ilaminnullu suaartartut :
40011017	Qarlortarluta nipilersorfigigaluarassi qitikkumanngilasi ; upputersoraluaratta upinngilasi .
40011018	Johannesimi tikiummat nerinanilu imigassartornanilu taava oqarput : Anersaapiloqarpoq .
40011019	Inuullu Ernera tikiummat nerillunilu imigassartorlunilu , oqarput : Takusiuk una nerrersooq imerajuttorlu , ilanngaaserisut ajortuliortullu ikinngutaat ! " Taamaattoq , ilisimassuseq eqqortuutitaavoq suliamigut .
40011020	Taava Jiisusip illoqarfiit annerusumik malunnangaartuliorfigisarsimasani avoqqaarilerpai allamik isumataarsimanngimmata :
40011021	" Eqqanaq , illit Korazini ! Eqqanaq , illit Betsajda ! Malunnangaartuliat ilissinni pisimasut Tyrusimi Sidonimilu pisimagaluarpata taakku qangarsuarli allamik isumataareersimassagaluarput puunik atisillutik arsanillu saallutik .
40011022	Taamaattumik oqarfigaassi : Ullormi eqqartuussiffissami Tyrusi Sidonilu ilissinnit atussaanerusumik pineqarumaarput .
40011023	Illillu Kapernaumi , qilak tikillugu qutsissisitaassanerputit ? Toqusut inaannut nakkartitaassaatit ! Malunnangaartuliammi ilinni pisut Sodomami pisimagaluarpata , taanna suli ullumikkut atasimassagaluarpoq .
40011024	Taamaattumik oqarfigaassi : Sodomap nunaa ullormi eqqartuussiffissami ilinnit atussaanerusumik pineqassaaq . "
40011025	Taamani Jiisusi oqalulerpoq : " Unnersiutigaakkit Ataataq , qilaap nunallu Naalagaat , ilisimasunut sianisuunullu tamanna isertorakku saqqummersilluguli meerannguanut .
40011026	Ilumummi , Ataataq , tamanna piumasaraat .
40011027	Suut tamaasa Ataatama uannut tunniuppai ; Ataatallu kisimi Erneq ilisimavaa . Ernerup Ernerullu taassuminnga saqqummiiffigiumasaata kisimik Ataataq ilisimavaat .
40011028	Ornissinga tamassi suleruluttusi nanertugaasusilu , qasuertissavassi .
40011029	Nammaatara ilissinnut pisissiuk , ilinniarfigisingalu qanilaarama uummatikkullu makitajuikkama ; taava qasuerfissarsiumaarpusi tarnissinnut .
40011030	Nammaatarami iluaqaaq , nammakkiussaralu oqeqaluni . "
40012001	Taamani Jiisusip sabbatimi narsaatit karrillit aqqusaarpai . Ajoqersugaalu kaaleramik karrertaqarfinnik nutsuipput nerillutillu .
40012002	Farisiiarit tamanna takugamikku Jiisusi oqarfigaat : " Takuuk , ajoqersukkatit sabbatimi ajornartitaasumik iliorput . "
40012003	Jiisusilli akivai : " Atuarsimanngilisiuk Daavi taamani angutitanilu kaaleramik qanoq iliortoq ,
40012004	Guutip illuanut isertoq timiusanillu saqqumisitanik nerisut uffa taakku namminerminut angutitaminullu pinnatik palasinuinnarli nereqqusaasut ?
40012005	Inatsisiniluunniit atuarsimanngilisiuk palasit sabbatini naalaffimmiinnermikkut sabbati narrunarsartaraat taamaattorli pinngitsuutitaallutik ?
40012006	Oqarfigaassili : Naalaffimmit annerusumik maaniittoqarpoq .
40012007	Allassimasut uku paasisimagaluarussigit : " Piumasaraara nallittuineq , pilliutit toqutassat pinnagit , " taava pinngitsuusut pillagassaatissanngikkaluarpasi .
40012008	Inuummi Ernera sabbatimut naalagaavoq . "
40012009	Jiisusilu tassannga ingerlaqqikkami synagogiannut iserpoq .
40012010	Tassaniippoq angut toqungasumik assalik . Jiisusi unnerluutigisinnaajumallugu aperipput : " Sabbatimi ajorunnaarsitsineq ajornartitaanngila ? "
40012011	Akivaali : " Kia arlassi savaatini sabbatimi itersaliamut nakkarpat tigussannginnerpaa qaqillugulu ?
40012012	Inulli savamit pingaarnerungaarpoq . Taamaattumik sabbatimi ajunngitsuliornissaq ajornartitaanngilaq . "
40012013	Taava angut oqarfigaa : " Assat isaaguk , " isaappaalu ; assaalu ajorunnaarpoq illumisut ilerluni .
40012014	Farisiiarilli anillutik aalajangerput Jiisusi toqutikkumallugu .
40012015	Jiisusip tamanna paasigamiuk tassannga aallarpoq . Inuppassuilli malippaat , taakkulu tamaasa ajorunnaarsippai .
40012016	Kinaaninili oqaatigeqqunngilluinnarpaa ,
40012018	Aajuna kiffara qinigara , asasara , nuannarisara . Taassumunnga pisippara anersaara , iluarnerlu inuiannut nalunaajaatigissavaa .
40012019	Saqitsaassissananilu suaartassanngilaq , nipaa tusarsaassanngilaq aqqusinerni .
40012020	Sullortooq naffalik napivissanngilaa , iperarlu qamilersoq qamivissanagu iluarneq ajugaatereerserlugu ;
40012021	inuiaat aqqa neriuffigaat .
40012022	Taamani anersaapilulik tappiitsuullunilu oqajuitsuusoq Jiisusimut aggiuppaat , oqajuitsorlu ajorunnaarsippaa oqalulersillugu tappissisillugulu .
40012023	Inuillu tamarmik annilaarsimaqalutik aperipput : " Taannaanerluni Daavip ernera ? "
40012024	Farisiiarilli tamanna tusaramikku oqarput : " Taanna anersaapilunnik anisitsineq saperpoq Beelzebuli anersaapiluit naalagaanerat ikiortigitinnagu . "
40012025	Jiisusilli eqqarsaataat ilisimagamigit oqarfigai : " Naalagaaffik sunaluunniit imminut akerlilersuleruni suujunnaarsitaassaaq ; illoqarfillu illuluunniit imminnut akerlilersulerunik atasinnaassanngillat .
40012026	Saatanip Saatani anisikkuniuk imminut akerlilersulersimassaaq ; qanoq ililluni taava naalagaaffia atasinnaassava ?
40012027	Uangali anersaapiluit Beelzebuli ikiortigalugu anisittarukkit taava ilassi kina ikiortigalugu anisittarpaat ? Taamaattumik taakku ilissi eqqartuussisorissavasi .
40012028	Guutilli anersaava ikiortigalugu uanga anersaapilunnik anisitsisarama , taava Guutip naalagaaffia ilissinnut tikiussimassaaq .
40012029	Qanorluunniit ililluni nakuarsuup illuanut isertoqarsinnaava taassumalu pigisai piiarlugit nakuarsuaq qilersoqqaarsimanngikkuniuk ? Aatsaammi taamaalioreeruni illua ujajaaffigisinnaavaa .
40012030	Iliginngisama akerlilersorpaanga , uannillu katersueqatiginninngitsoq siammarterivoq .
40012031	Taamaattumik oqarfigaassi : Ajortulianik mitallernernillu tamanik inuit isumakkeerfigineqassapput , Anersaamulli mitallernerit isumakkeerneqassanngillat .
40012032	Kinaluunniit Inuup Erneranut assortuilluni oqaluttoq
40012033	Orpik assersuutigeriartigu : Ajunngitsuugaangat aamma inerititai ajunngitsuusarput , orpilli ajortuugaangat aamma inerititai ajortuusarput . Orpimmi inerititaanit ilisarineqartarpoq .
40012034	Paarmortorujuit piaraat , qanoq ilillusi ajunngitsunik oqalussinnaavisi , ilissi ajortuususi ? Uummatimmi ulikkaarutaanik qaneq utsersortarpoq .
40012035	Inuup ajunngitsup toqqorsivimminit ajunngitsumit ajunngitsut saqqummertarpai , inuullu ajortup toqqorsivimminit ajortumit ajortut saqqummertarpai .
40012036	Uangali oqarfigaassi : Ullormi eqqartuussiffissami inuit oqaaserisimasatik piunngitsut tamaasa akisussaaffigissavaat .
40012037	Oqaatsivit pinngitsuutissavaatsit oqaatsivillu pillagassaatissavaatsit . "
40012038	Taava allakkanik ilisimasut farisiiarillu ilaasa Jiisusi oqarfigaat : " Ajoqersuisoq , nalunaaqummik ilinnit pisumik takujumavugut . "
40012039	Akivaali : " Eqqarleriit uku ajortut allasiortullu nalunaaqummik piumapput ; nalunaaqummilli allamik pissanngillat , pruffiiti Jona kisiat nalunaaqutigissavaat .
40012040	Soorlumi Jona ullut pingasut unnuallu pingasut imarmiorsuup iluaniittoq , taamatuttaaq Inuup Ernera ulluni pingasuni unnuanilu pingasuni nunap iluaniissaaq .
40012041	Angutit Ninevemit pisut eqqartuussiffissami eqqarleriit uku makeqatigissavaat pillagassaatissallugillu ; Jonammi oqaluussineratigut allamik isumataarput , takuallu maaniippoq Jonamit annerusoq .
40012042	Kujataatalu dronningiata eqqartuussiffissami eqqarleriit uku makeqatigissavai pillagassaatissallugillu , nunarsuup ungasinnersaanit aggersimagami Salomop ilisimassusia tusariartorlugu , takuallu maaniippoq Salomomit annerusoq .
40012043	Anersaaq minguttooq inummit anisinneqaraangami inuilaami eqqissisimanani angalaartarpoq qasuerfissarsiorluni , nanissanaguli .
40012044	Taava oqartaraaq : Illunnut anisitaaffinnut uterniarpunga . Tikikkaangamilu takuleraraa inoqanngitsoq , salinneqarsimasoq pinnersarneqarsimasorlu .
40012045	Taava aallartaraaq anersaallu allat arfineq-marluk imminit ajornerusut ilaliuttarlugit , tikittaraallu tassanilu ineqalerlutik . Atugariligaalu siullermernit inummut taassumunnga ajorneruleraraat . Taamatuttaaq pineqassapput eqqarleriit uku ajortut . "
40012046	Jiisusi suli inunnut oqalutsillugu anaanaa nukaalu silataaniipput oqaluukkumagaluarlugu .
40012047	Taava ilaata oqarfigaa : " Anaanat nukkatillu silatangiupput oqaloqatigiumallutit . "
40012048	Imminulli oqartoq akivaa : " Kinaagami anaanaga kikkuugamillu nukakka ? "
40012049	Ajoqersukkanilu tikkuarlugit oqarpoq : " Aajuku anaanaga nukakkalu .
40012050	Kinaluunniimmi ataatama qilanniittup piumasaanik iliortoq tassa nukara najagalu anaanagalu . "
40013001	Ulloq taanna Jiisusi illumit anigami tasersuup sinaanut ingippoq .
40013002	Inuppassuillu katersorfigaat umiatsiaamut ikisariaqalersillugu tassanilu ingilluni , inuillu tamarmik tasersuup sinaaniiginnarput .
40013003	Assersuutitigullu oqaluffigiuarpai oqarluni :
40013004	" Takuat , naatsiiassanik siaruarterisoq siaruarteriartorpoq . Siaruartigaasa ilaat aqqusinermut tupput , timmissallu tikiullutik nungullugit pukuppaat .
40013005	Ilaat qaarsortalimmut issoqarpianngitsumut tupput , puttussuutilertorlutillu issortaa saattunnguummat ;
40013006	seqinerli qullarluariarmat uupput , sorlaqannginnamillu toqupput .
40013007	Ilaat naasupiluit kapinartullit akornannut tupput , naasupiluillu kapinartullit naagamik taakku ipitippaat .
40013008	Ilaalli issorissumut tupput inerititaqarlutillu , ilaat 100-riaammik , ilaat 60-eriaammik ilaallu 30-riaammik .
40013009	Siuteqartoq tusarli . "
40013010	Ajoqersukkallu ornippaat oqarfigalugulu : " Sooq inuit assersuutitigut oqaluffigaagit ? "
40013011	Akivaali : " Ilissi tunineqarpusi Qilaap Naalagaaffiata anngigisai ilisimasinnaassallugit , taakkuli taama pineqanngillat .
40013012	Peqartormi tunineqassaaq peqangaalersillugu ; peqanngitsorli pigisaminik allaat arsaarneqassaaq .
40013013	Taamaattumik assersuutitigut oqaluffigaakka , isigigaluarlutimmi takunninngimmata , tusaagaluarlutillu tusanngimmata paasisaqarnatillu .
40013014	Taakkununnga eqquuppoq Esajap siulittuutigisaa imaattoq : Tusaasaqartuassaasi , kisianni siunersisaqarnasi , isigisaqartuassaasi , kisianni paasisaqarnasi .
40013015	Inuiaammi taakkua uummataat orsumik qallersimapput , siutaat tusassarlersimapput , isaallu mamissimallutik , iseqaraluarlutik takunnissinnaajunnaarsillugit , siuteqaraluarlutik tusaasinnaajunnaarsillugit uummatimikkullu paasinnissinnaajunnaarsillugit , saanniaqqunagillu uannit ajorunnaarsinneqartariaqalerlutik .
40013016	Ilissili isisi pilluarput takunnittaramik siutisilu tusaasaramik .
40013017	Ilumut oqarfigaassi : Pruffiitit iluartullu amerlasuut takusarsi takorusukkaluarpaat takunaguli , tusagarsilu tusaarusukkaluarpaat tusarnaguli .
40013018	Taamaattumik ilissi naatsiiassanik siaruarterisumik assersuut tusarsiuk :
40013019	Kialluunniit Naalagaaffimmik oqaaseq tusaraluarlugu paasinngikkaangagu Ajortoq tikiuttarpoq issuma uummataanut siaruartikkat piiariartorlugit . Taakkulu tassaapput aqqusinermut siaruarterneqartut .
40013020	Qaarsortalimmut siaruarterneqartut tassa oqaatsimik tusartoq erniinnarlu nuannaarluni ilassinnittoq ;
40013021	imminili sorlaqannginnami sivikitsuinnarmik atasarpoq , oqaaserlu pillugu naalliutsitsinerit qinuginninnerillu nalliukkaangata erniinnaq tunussissaaq .
40013022	Naasupiluit kapinartullit akornanni siaruarterneqartut tassa oqaatsimik tusartoq , silarsuarmili matumani isumakuluutit pisuussutillu nakutitsisarnerisa oqaaseq ipitittarpaat inerititaqanngitsoortillugu .
40013023	Issorissumulli siaruarterneqartut tassa oqaatsimik tusartoq paasillugulu inerititaqarlunilu pissarsiaqartitsisoq ilaat 100-riaammik , ilaat 60-eriaammik ilaallu 30-riaammik . "
40013030	Katersuinissap tungaanut tamarmik naajartoqatigiiginnarlit . Katersuiffik nalliuppat katersuisussat ima oqarfigiumaarpakka : Naasupiluit siulliullugit nutsussigit qilertanngorlugillu qilersorlugit ikuallanneqaqqullugit , qajuusiassalli quinnut katersorsigit . "
40013031	Taava assersuummik allamik oqaluttuuppai : " Qilaap naalagaaffiata assigaa siinuppip naatsiiassartaa inuup narsaatimini ikkussaa .
40013032	Taanna naatsiiassanit allanit tamanit minneruvoq , naagaangamili naasunit allanit tamanit annerulersarpoq orpinngorlunilu , qilaallu timmiai avalequtaani ulluliortarput . "
40013033	Assersuummik allamik oqaluttuuppai : " Qilaap Naalagaaffiata assigaa seernarsaat arnap qajuusanut uuttuutinut pingasunut akuliussaa naqittagaq tamaat seernarsisillugu . "
40013034	Tamakku tamaasa assersuutitigut Jiisusip inunnut oqaatigai , tamatigullu assersuutit atorlugit oqaluffigisarpai
40013035	eqquuteqqullugu pruffiitikkut oqaaserisaq imaattoq : Qanera ammarniarpara assersuutitigut oqalullunga , saqqummiunniarparalu silarsuup tunngavileqqaarneranit isertugaq .
40013038	Narsaat tassa silarsuaq , naatsiiassallu pitsaasut tassaapput Naalagaaffiup qitornai . Naasupiluilli tassa Ajortup qitornai ,
40013039	qinngarsortilu taakkuninnga siaruarterisoq tassa Diaavulu . Katersuiffik tassa silarsuup naggatissaa , katersuisullu tassa inngilit .
40013041	Inuup Ernerata inngilini aallartissavai , naalagaaffianillu piiassavaat tunussisitsisut inatsisinillu unioqqutitsisut tamaasa
40013042	aatsitsivimmullu ikumasumut igissallugit . Tassaniittut qiallutillu qorsaqqortassapput .
40013043	Taava iluartut Ataatamik naalagaaffiani seqinertut qaammarikkumaarput . Siuteqartoq tusarli !
40013044	Qilaap Naalagaaffiata assigaa erlinnartuut narsaammi toqqorneqarsimasoq ; taanna inuup nassaaraa toqqorsimaannarlugulu , nuannaangaaramilu pigisani tamaasa akigiartorpai narsaallu taanna pisiaralugu .
40013047	Aammattaaq Qilaap Naalagaaffiata assigaa qassutit immamut nalunneqaramik aalisakkanik tamalaanik pisaqartut ;
40013049	Taamatuttaaq silarsuup naggatissaani issaaq . Inngilit aallarumaarput ajortut iluartut akornannit avissaartikkiartorlugit
40013053	Assersuutinik tamakkuninnga Jiisusi oqaluttuareerami tassannga aallarpoq .
40013054	Illoqarfimmullu peroriartorfimminut pigami nunaqqatini synagogianni ajoqersorpai , taakkulu tupigutsangaaramik ima oqarput : " Ilisimassuseq taamaattoq malunnangaartuliorsinnaanerlu sumit pisimanerpai ?
40013055	Ilaa sanasumuna ernera ? Ilaa anaanaa Mariamik ateqarpoq nukaalu Jaakumik , Josefimik , Siimuumik Judasimillu ateqarlutik ?
40013056	Ilaa najai tamarmik maani najugaqarput ? Suminngaanniit taava tamakku tamaasa pivai ? "
40013057	Mamiatsaatigaallu . Jiisusilli oqarfigai : " Pruffiiti allani nikagineqartanngilaq kisianni illoqarfimmi peroriartorfimmini illuminilu . "
40013058	Tassanilu amerlasuunik malunnangaartuliunngilaq uppinngissusiat pissutigalugu .
40014001	Taamani nunamut naalagaasup Herodesip Jiisusi tusaamalerpaa ,
40014002	kunngikkormiortanilu oqarfigai : " Taanna tassa Johannesi Kuisisoq ! Toqusunit makissimavoq , taamaattumik nukiit tamakku taassumuuna sunniupput . "
40014003	Herodesimmiuna Johannesi tigusaritissimagaa kalunnernillu qilersortillugu parnaarussaatillugulu qatanngummi Filipip nulia Herodiasi pillugu
40014004	Johannesip oqarfigisimammani : " Taanna ilinnut pigeqqusaanngilaq . "
40014005	Herodesillu toqutikkumagaluarpaa ; inuilli qunugai , taakkuami Johannesi pruffiitiusorimmassuk .
40014006	Herodesilli inuuiani Herodiasip paniata isersimasut qitiffigai , Herodesillu alutoringaaramiuk
40014007	uppernarsaalluni neriorsorpaa piumasaa sunaluunniit naammassiumallugu .
40014008	Anaanaminillu pilerisaarneqarluni oqarpoq : " Johannesip Kuisisup niaqua puugutarsuarmiitillugu uannut tunniuguk ! "
40014009	Kunngi aliatsappoq , uppernarsaaninili qaaqqusanilu pillugit peqqusivoq tunniuteqqullugu .
40014010	Aallartitsillunilu Johannesi parnaarussivimmi niaquersippaa .
40014011	Niaqualu puugutarsuarmiitillugu niviarsiamut tunniunneqarpoq , taassumalu anaanaminut aappaa .
40014012	Taava Johannesip ajoqersugaasa timaa aavaat ilillugulu , Jiisusilu ornipaat oqaluttuullugulu .
40014013	Jiisusip tamanna tusaramiuk tassannga umiatsiaamik inoqanngitsumut aallarpoq tassani kisimiikkumalluni . Inuilli tamanna tusaramikku illoqarfinniit pisuinnaq malippaat .
40014014	Niulluni inuppassuit takugamigit nalligingaalerpai napparsimasortaallu ajorunnaarsillugit .
40014015	Unnummat ajoqersugaasa ornippaat oqarfigalugulu : " Manna soqanngilaq , unnulereerporlu . Inuit aallartinniakkit illoqarfeeqqani nerisassarsiniartillugit . "
40014016	Jiisusilli akivai : " Maanngaanniit aallartariaqanngillat , ilissi nerisassaannik tuniniarsigit ! "
40014017	Akivaalli : " Timiusat tallimat aalisakkallu marluk kisiisa maani pigaavut . "
40014018	Oqarporli : " Qaassigit ! "
40014019	Taava inuit ivikkanut ingeqquai , timiusallu tallimat aalisakkallu marluk tiguai qilammullu aarlorluni pilluaqqullugit , timiusallu aggorlugit ajoqersukkanut tunniuppai ; taakkualu inunnut agguaappaat .
40014020	Taava tamarmik qaarsillarlutik neripput , sinneruttullu katersoramikkit koorit aqqaneq-marluk ulikkaarpaat .
40014021	Nerisut angutit 5.000-it missaanniipput arnat meeqqallu ilanngunnagit .
40014022	Kinguninngua Jiisusip ajoqersukkat ilungersuaffigai umiatsiaamut ikillutik akianut siuaqqullugit , nammineq inuppassuit aallarteqqaarniaramigit .
40014023	Inuppassuillu aallartereeramigit qaqqamut majuarpoq kisimiilluni qinujartorluni . Unnummallu tassani kisimiippoq .
40014024	Umiatsiarli nunamit stadienik amerlasuunik ungasissuseqalereersimavoq malissioqalunilu , assoramimmi .
40014025	Pigaarfiilli sisamaanni Jiisusip ornippai tasersuup qaavatigut pisulluni .
40014026	Ajoqersukkat tasersuup qaavatigut pisuttoq takugamikku annilaangaarput oqarlutillu : " Aliortugaq-una , " ersinermillu nilliapput .
40014027	Erniinnarlu Jiisusip oqaluffigilerpai : " Nikalloqinasi , uangaavunga ; erseqinasi ! "
40014028	Petrusilli oqarfigaa : " Naalagaq , illiuguit uannut orneqqugit tasersuup qaavatigut . "
40014029	Jiisusilu oqarpoq : " Qaagit ! " Taava Petrusi umiatsiaamiit aqqarluni immap qaavatigut pisuppoq Jiisusi ornillugu .
40014030	Qanorli anorlertigisoq takuleramiuk nangialerpoq kiviartulerlunilu , nilliavorlu : " Naalagaq , annaannga ! "
40014031	Jiisusip erniinnaq assani isatsippaa , tigullugulu oqarfigaa : " Uppernikitsutit , sooq qulalerpit ? "
40014032	Umiatsiaamut ikimmata qatsorpoq .
40014033	Umiatsiaamiittullu pallorfigaat oqarfigalugulu : " Ilumut Guutip erneraatit . "
40014034	Ikaaramik Genesaretimut pipput .
40014035	Inuit tassaniittut ilisarigamikku eqqaamiutik tamaasa kalerrippaat , napparsimasullu tamaasa taassumunnga aggiuppaat ,
40014036	qinnuigaallu qallersaataata nivingataannaaluunniit attorumallugu ; taassuminngalu attuisut tamarmik ajorunnaarput .
40015001	Taava farisiiarit allakkanillu ilisimasut Jerusalemimiit Jiisusi ornippaat aperalugulu :
40015002	" Sooq ajoqersukkavit siuaasanit kingornussarsiat unioqqutittarpaat ? Nerileraangamik assatik asaqqaarneq ajorpaat . "
40015003	Akivaali : " Soormi ilissi Guutip inassutai unioqqutittarpisigit kingornussarsiasi pillugit ?
40015004	Guutimi oqarpoq : " Ataatat anaanallu ataqqikkit " aamma : " Ataataminik anaanaminilluunniit perloqqusisoq toqunneqassaaq . "
40015005	Ilissili oqarpusi : Kinaluunniit ataataminut anaanaminulluunniit oqarpat : Uannit ikiuutisiassaraluatit naalaffimmut tunniunneqassapput !
40015006	taassuma ataatani ataqqisariaqassanngilaa . Tassa Guutip oqaasii atorunnaarsippasi kingornussarsiasi pillugit .
40015007	Ilumoortuusaartusi ! Ilissi pillusi Esaja eqqortumik siulittuisimavoq oqarami :
40015008	Inuiaat ukua qarluinnarminnik ataqqivaannga , uummataalli uannit ungaseqaat
40015009	asuliinnaq guutisiorfigaannga , inuimmi inassutiliaat ajoqersuutigisaramikkit . "
40015010	Jiisusillu inuit qaaqquai oqarfigalugillu : " Tusarnaaritsi mannalu paasillugu :
40015011	Qanikkut isertut inummik mingutsitsineq ajorput , qanikkulliuna anisut inummik mingutsitsisartut . "
40015012	Taava ajoqersugaasa ornippaat oqarfigalugulu : " Nalunngiliuk farisiiarit oqaaserisatit tamakku mamiatsaatigigaat ? "
40015013	Akivaali : " Naasoq sunaluunniit Ataatama qilammiittup ikkussarinngisaa sorlai ilanngullugit nusunneqassaaq .
40015014	Ilaginnarsigit tappiitsuullutik tappiitsunik ingerlassisuupput , tappiitsullu tappiitsoqanni ingerlakkuniuk marluullutik kussinermut nakkassapput . "
40015015	Petrusilli qinnuigaa : " Assersuut taanna uatsinnut nassuiaruk ! "
40015016	Jiisusi oqarpoq : " Ilississaaq suli taama sianiitsigivisi ?
40015017	Paasinngilisiuk suulluunniit qanikkut isertut aqajaqqumut pisarmata kingornalu anisarlutik ?
40015018	Qanikkulli anisut uummammit pisarput , tamakkulu inummik mingutsitsisarput .
40015019	Uummammimmi pisarput eqqarsaatipiluit , toqutsinerit , allasiornerit , kinguaassiuutitigut inuunerlunnerit , tillinnerit , sallulluni nalunaajaanerit mitallernerillu .
40015020	Tamakku tassaapput inummik mingutsitsisartut . Assaammi asaqqaarnagit nerineq inummik mingutsitsisinnaanngilaq . "
40015021	Jiisusi tassannga aallarami Tyrusip Sidonillu eqqaannukarpoq .
40015022	Taava arnaq Kana'anikkuusoq tamaani najugalik aggerpoq suaarlunilu : " Naalagaq , Daavip ernera , naakkiginnga ! Paniga anersaapilummit naalliutsinneqangaarpoq . "
40015023	Jiisusilli oqaatsimik ataatsimilluunniit akinngilaa . Ajoqersugaasalu ornippaat qinnuigalugulu ima : " Qimagutitinniaruk , nilliaffigiinnarpaatigut ! "
40015024	Akivoq : " Allanut aallartitaanngilanga kisianni Israelikkunni savanut tammarsimasunut . "
40015025	Arnalli Jiisusi pallorfigaa oqarfigalugulu : " Naalagaq , ikiunnga . "
40015026	Jiisusilu akivoq : " Iluanngilaq meeqqat nerisassaannik arsaaraanni qimminnguanullu tunniullugit . "
40015027	Akivorli : " Massami , Naalagaq , taamaattormi qimminnguit sequnnikut naalakkamik nerrivianniit nakkartut nerisarpaat . "
40015028	Taava Jiisusip akivaa : " Arnaq , uppernerit angeqaaq . Piumasat malillugu pineqassaatit . " Taamaalisorlu pania ajorunnaarpoq .
40015029	Jiisusi tassannga ingerlaqqikkami Galilæap Tasersua tikippaa ; qaqqamullu majuarami ingippoq .
40015030	Taava inuppassuit Jiisusi ornippaat nukillaarsimasut , tappiitsut , iloqiaat , oqajuitsut allarpassuillu aggiullugit . Jiisusillu isigaasa saavannut inissittarpaat , ajorunnaarsittarpaalu ;
40015031	inuillu tupigusulerput takugamikkit oqajuitsut oqaluttut , iloqiaat ajorunnaarsimasut , nukillaarsimasut pisuttut , tappiitsullu tappissisut . Israelillu Guutia unnersiutigaat .
40015032	Jiisusilli ajoqersukkani qaaqquai oqarfigalugillu : " Inuit uku nalligeqaakka , ullummi pingasut najoreerpaannga nerisassaqaratilli , kaatsillugillu aallartikkumanngilakka aqqutaanimi nukillaaqinammata . "
40015033	Ajoqersukkallu oqarfigaat : " Maani inuilaami nerisassanik inuit taama amerlatigisut qaarsillaatissaannik sumit pissarsisinnaagatta ? "
40015034	Jiisusip aperivai : " Qassinik timiusaateqarpisi ? " Akipput : " Arfineq-marlunnik , aalisagannguillu qassissuit . "
40015035	Taava inuit nunamut issaaqquai ,
40015036	timiusallu arfineq-marluk aalisakkallu tiguai , qujallunilu aggorpai ajoqersukkanullu tunniullugit , taakkualu inuppassuarnut agguaappaat .
40015037	Tamarmillu qaarsillarlutik neripput , sinneruttullu katersorpaat koorit arfineq-marluk ulikkaarlugit .
40016001	Farisiiarit saddukiiarillu Jiisusi ornippaat , misilinniaramikkulu qinnuigaat qilammit nalunaaqummik takuteqqullutik .
40016002	Oqarfigaali : " Unnukkaangat oqartarpusi : Aqagu silagissaaq , qilak aappillersimavoq ,
40016003	ullaakkullu oqartarpusi : Ullumi silarlussaaq , qilak aappillersimavoq aarlerinarlunilu . Qilaap isikkua nassuiaatissaqartittarparsi , nalunaaqutilli maanna pisut nassuiarsinnaanagit .
40016004	Eqqarleriit uku ajortut allasiortullu nalunaaqummik piumapput ; Jonali kisiat nalunaaqutigissavaat , allamik tunineqassanngillat . " Qimallugillu aallarpoq .
40016005	Ajoqersukkat tatsip akianut pigamik paasivaat timiusanik nassassallutik puiorsimallutik .
40016006	Jiisusip taakku oqarfigai : " Sianiniaritsi farisiiarit saddukiiarillu seernarsaatissiaannut mianersussagassi ! "
40016007	Ajoqersukkat imminnut oqaluupput : " Tassaana timiusanik nassataqannginnerput pigaa . "
40016008	Jiisusip tamanna paasigamiuk oqarpoq : " Uppernikitsusi , sooq timiusanik nassannginnersi pigiga oqaloqatigiissutigaasiuk ?
40016009	Suli paasinngilisiuk eqqaamanaguluunniit timiusat taakku tallimat inunnut 5.000-inut agguaassasi koorillu qassit taamani immerisi ?
40016010	Imaluunniit timiusat taakku arfineq-marluk inunnut 4.000-inut agguaassasi koorillu qassit taamani immerisi ?
40016011	Sooq paasinngilisiuk oqaatsinni timiusat pinngikkikka ? Farisiiarilli saddukiiarillu seernarsaasiaannut mianersoritsi . "
40016012	Taava ajoqersukkat paasivaat timiusat seernarsaatissaannut mianersoqqullutik oqalunngitsoq , kisianni farisiiarit saddukiiarillu ajoqersuutaannut .
40016013	Jiisusi Cæsarea Filippip eqqaanut pigami ajoqersukkani aperai : " Inuit Inuup Ernera kinaanerarpaat ? "
40016014	Akipput : " Ilaasa tassaanerarpaat Johannesi Kuisisoq , allat Elia , aamma allat Jeremia imaluunniit pruffiitit ilaat alla . "
40016015	Taava oqarfigai : " Ilissimi uanga kinaatippisinga ? "
40016016	Siimuut-Petrusilu akivoq : " Illit tassaavutit Kristusi Guutip uumasup ernera . "
40016017	Jiisusip oqarfigaa : " Pilluarputit , Siimuut Jonap ernera , uinngup aallu tamatuminnga nalujunnaarsinngimmatsit , Ataatamali qilanniittup .
40016018	Uangalu oqarfigaakkit : Petrusiuvutit , qaarsumullu taassumunnga tunngavilerumaarpakka ilagiissikka , toqusullu inaata isaaffiisa ajugaaffigissanngilaat .
40016019	Ilinnut tunniukkumaarpakka Qilaap Naalagaaffiata matuersaatai , nunamilu qilersukkatit qilannissaaq qilersorsimassapput . Nunamilu qilerussaakkatit qilannissaaq qilerussaarsimassapput . "
40016020	Taava ajoqersukkani inerterluinnarpai Kristusiunini kimulluunniit oqaatigeqqunagu .
40016021	Taamanerniit Jiisusip ajoqersukkani ilisimatittalerpai Jerusalemiliartariaqarami utoqqaanertanit palasiunernillu allakkanillu ilisimasunit anniartitaangaassalluni toqunneqassallunilu ullullu pingajuanni makikkumaarluni .
40016022	Taava Petrusip avinngarutitippaa , naqqissulerlugulu oqarfigaa : " Guutip sernigilisit , Naalagaq , taama pineqanngisaannarina ! "
40016023	Jiisusilli Petrusi saallugu oqarfigaa : " Tununnut nigorit , Saatani ! Tammartinniarparma ; Guutimmi pii pinnagit inuit pii isumagaatit . "
40016024	Taava Jiisusip ajoqersukkani oqarfigai : " Uannik malinnikkumasoq imminut isumakkiissaaq , sanningasulinilu ersussavaa malissallungalu .
40016025	Inuunerminik annaassiumasup inuunini annaassavaa . Uangali pillunga inuunerminik annaasaqartup inuunini nassaarissavaa .
40016026	Inummummi sumut iluaqutaassava silarsuaq tamaat pigileraluaruniuk inuuninili akigalugu ? Imaluunniit inuup inuunerminut suna akiliutigisinnaavaa ?
40016027	Inuummi Ernera tikiukkumaarpoq Ataatami naalannassusia pigalugu inngilini ilagalugit ; taava tamaasa immikkut akilerumaarpai suliaat naapertorlugit .
40016028	Ilumut oqarfigaassi : Maaniittut ukua ilaasa toqu misigissanngilaat Inuup Ernerata naalagaalluni tikiunnera takoreertinnagu . "
40017001	Ullut arfinillit qaangiummata Jiisusip Petrusi Jaakulu qatanngutaalu Johannesi qaqqamut portusoorsuarmut majuaqatigai , tassaniippullu taakkuinnaallutik .
40017002	Isigigaannilu allanngorpoq kiinaa seqinertut qaamaninilluni atisaalu qaamanertut inngianarsillutik .
40017003	Takuallu , Mosesi Elialu taakkununnga saqqummerput Jiisusilu oqaloqatigalugu .
40017004	Taava Petrusi pilerpoq Jiisusi ima oqarfigalugu : " Naalagaq , maaniinnitta nuannissusia ! Piumaguit maani pingasunik tupiusaliussagaluarpunga , ilinnut ataatsimik Mosesimullu ataatsimik Eliamullu ataatsimik . "
40017005	Sulili Petrusi oqalutsillugu nuissap qaamasup ulippai , nuissamiillu nipi tutsiuppoq : " Tassa ernera asasara nuannarisara . Taanna tusarsiuk ! "
40017006	Ajoqersukkat tamanna tusaramikku pallorput kiinnatik nunamut tutsillugit ersingaalerlutillu .
40017007	Jiisusilli ornillugit attorpai oqarfigalugillu : " Nikuigitsi , erseqinasilu ! "
40017008	Qummullu qiviaramik Jiisusi kisiat takuaat .
40017009	Qaqqamit atertillutik Jiisusip naalakkerpai : " Takusarsi kimulluunniit oqaatigissanngilarsi Inuup Ernera toqusunit makereertinnagu . "
40017010	Ajoqersukkallu aperaat : " Qanormi taava allakkanik ilisimasut oqarsinnaappat Elia siulliulluni tikiutissasoq ? "
40017011	Akivai : " Eliami tikiutissaaq tamaasalu atulerseqqissallugit ,
40017012	oqarfigaassili : Elia
40017013	Taava ajoqersukkat paasivaat Johannesi Kuisisumik oqaluffigigaatik .
40017014	Inuit tikimmatigit angutip Jiisusi ornippaa , seeqqumiarfigalugulu
40017015	oqarfigaa : " Naalagaq , ernera naakkigiuk noqartarnermik nappaateqarmat naalliungaarlunilu ; uppittaraaq ilaanni innermut ilaannilu imermut .
40017016	Ajoqersukkannukaakkaluarpara , ajorunnaarsissinnaanngilaalli . "
40017017	Jiisusi oqalulerpoq : " Eqqarleriit uppinngitsut paatsiveerussimasullu , qanoq sivisutigisumik najussagassi ? Qanoq sivisutigisumik avaannguunnasi ilagisinnaassagassi ? Uannukaassiuk ! "
40017018	Jiisusillu anersaapiluk appisaluuppaa , taannalu nukappiaqqamit anivoq . Taamaalisorlu nukappiaraq ajorunnaarpoq .
40017019	Kisimiileramik ajoqersukkat Jiisusi ornillugu aperaat : " Sooq uagut anisissinnaanngilarput ? "
40017020	Oqarfigai : " Uppernikikkassi . Ilumut oqarfigaassi : Siinuppip naatsiiassartaatut atsigisumik uppersuseqaraluarussi qaqqaq una oqarfigisinnaassavarsi : Uanngaanniit ikunga nuugit ! taava nuussagaluarpoq . Sunaluunniillu ilissinnut ajornassanngikkaluarpoq .
40017021	Taamaattut kisianni qinunikkut iisinnginniarnikkullu anisinneqartarput . "
40017022	Galilæami angalaqatigiitsillutik Jiisusip oqarfigai : " Inuup Ernera inuit assaannut pisitaassaaq ,
40017023	toqussavaallu , ullullu pingajuanni makikkumaarpoq . " Aliasungaalerpullu .
40017024	Jiisusi ajoqersugaalu Kapernaumimut pimmata naalaffimmut akileraarutinik katersuisartut Petrusi ornippaat aperalugulu : " Ajoqersuisorsi naalaffimmut akileraarneq ajorami ? "
40017025	Akivoq : " Soorunami akileraartarpoq ! " Petrusilu angerlarmat suli oqanngitsoq Jiisusip aperaa : " Siimuut , qanoq isumaqarpit ? Nunarsuarmi
40018001	Taamanikkut ajoqersukkat Jiisusi ornippaat aperalugulu : " Kina Qilaap Naalagaaffiani annerpaava ? "
40018002	Jiisusillu meerannguaq qaaqquaa akornannullu pisillugu ,
40018003	oqarporlu : " Ilumut oqarfigaassi : Kingumut meerannguatut ilinngikkussi Qilaap Naalagaaffianut isissanngilluinnarpusi .
40018004	Taamaattumik imminut nikanartittoq meeqqatullu uumatut ilisoq taanna Qilaap Naalagaaffiani annerpaavoq ;
40018005	meerannguamillu taama ittumik uanga atikkut ilassinnittup ilassivaanga .
40018006	Minninnguilli uannut uppertut ukua ilaannik tammartitsisoqarpat taassumunnga pitsaanerussagaluarpoq aserorteriviup ujarattaa qungasianut qilerullugu immap itinersaanut kivisitaaguni .
40018007	Eqqanaq silarsuaq tammartitsinerit pillugit . Tammartitsinerimmi pinngitsoorsinnaanngillat , eqqanarli inuk tammartitsinermut pissutaasoq .
40018008	Assappilli isikkavilluunniit tammartippatit kipiuk igillugulu ; ilinnummi pitsaanerussaaq avataajarsimallutit iloqiaallutilluunniit inuunermut iseruit illuttut assaqarlutit illuttullu isigaqarlutit innermut naassaanngitsumut igitaanissamit .
40018009	Isivillu tammartippatit peeruk igillugulu ; ilinnummi pitsaanerussaaq illuinnarmik iseqarlutit inuunermut iseruit illugiinnik iseqarluni Anniarfiup inneranut igitaanermit .
40018010	Mianersoritsi , minninnguit ukua ilaat nikageqinasiuk ! Oqarfigaassimi : Taakkua inngiliisa qilanniittut Ataatama qilanniittup kiinaa isigiuarpaat .
40018011	Inuummi Ernera tikiuppoq tammartut annaakkumallugit .
40018012	Qanoq isumaqarpisi ? Inuup 100-nik savaateqartup taakkua ilaat ataaseq tammarpat ilai 99-it qaqqanut qimallugit tammartoq ujariartussannginnerpaa ?
40018013	Naniguniullu , ilumut oqarfigaassi , taanna 99-init tammanngitsunit nuannaarutiginerussavaa .
40018014	Taamattaaq Ataatassi qilanniittup piumasarinngilaa minninnguit ukua ilaannik ataatsimilluunniit tammartoqassasoq .
40018015	Qatanngutivit ajortuliorfigippatit orniguk marluinnaatillusilu naqqissorlugu oqaloqatigiuk . Paasippatit taava qatanngutit utertissimassavat .
40018016	Tusarumanngippatit ataatsimik marlunnilluunniit ilalerlutit orniguk , tassami sunaluunniit ilisimannittut marluk pingasulluunniit nalunaajaateqarnerisigut aalajangiiffigineqartussaammat .
40018017	Aamma taakku tusarumanngippagit ilagiinnut oqaatigiuk . Ilagiilluunniit paasiumanngippagit taava Guutimik nalusutut ilanngaaserisutullu isigissavat .
40018018	Ilumut oqarfigaassi : Nunami qilersukkasi qilannissaaq qilersorsimassapput , nunamilu qilerussaakkasi qilannissaaq qilerussaarsimassapput .
40018019	Aammami oqarfigaassi : Ilassi marluk nunami maani isumaqatigiillutik sunaluunniit qinnutigigunikku Ataatannit qilanniittumit pissavaat .
40018020	Marlummi pingasulluunniit atinni katisimagaangata akornanniittarpunga . "
40018022	Jiisusip akivaa : " Oqarfigaakkit : Arfineq-marloriaannarnagu , kisianni 77-eriarlugu allaat .
40018025	Akiliutissaqanngimmat naalagaa peqqusivoq taanna nammineq nulialu qitornaalu pigisaalu tamarmik tunineqassasut akiitsuilu akilerneqarlutik .
40018027	Taava naalagaata kiffaq taanna nalligileramiuk qimagutitippaa akiitsuinillu
40018034	Naalagaatalu kamaallugu anniartitsisartunut pisippaa , taakkunaniissammat akiitsuni tamaasa akilereerserlugit .
40018035	Taamatuttaaq Ataatama qilammiittup ilarsi kinaluunniit pissavaa qatanngutini uummatimigut isumakkeerfiginngippagu . "
40019001	Taama oqaloreerami Jiisusi Galilæa qimallugu Judæamukarpoq nuna Jordanip kangianiittoq aqqutigalugu .
40019002	Inuppassuillu malippaat , tassanilu ajorunnaarsippai .
40019003	Farisiiarinik Jiisusimut tikiuttoqarpoq , misilinniarlugulu aperipput : " Angut suugaluartumilluunniit patsiseqarluni nuliaminit avissinnaatitaava ? "
40019004	Akivorlu oqarluni : " Atuarsimanngilisiuk pileqqaarneranniit Pinngortitsisup angut arnarlu pinngortikkai
40019005	oqarlunilu : " Tamanna pillugu angutip ataatani anaananilu qimassavai nulianilu attavigalugu , taakkulu marluk uininngussapput ataaseq " ?
40019006	Taamaattumik marluujunnaarlutik uiniulissapput ataaseq . Guutimmi ataqatigiilersitai inuup avissaartissanngilai . "
40019007	Aperaallu : " Soormi Mosesip angut peqquaa avikkuni nuliani allakkanik avissutinik tunissagaa ? "
40019008	Oqarfigaali : " Uummatissi manngernersuat pissutigalugu Mosesip nuliassinnit avissinnaatippaasi ; pileqqaarneranniimmi taamaanngikkaluarpoq .
40019009	Oqarfigaassimi : Kinguaassiuutitigut inuunerlunnerunngitsumik peqquteqarluni avittoq allamillu nuliartoq allasiorpoq . "
40019010	Ajoqersugaasalu Jiisusi oqarfigaat : " Angutip arnamut pissuserisai taamaappata pitsaanerussaaq aappaninngikkaanni . "
40019011	Jiisusilli oqarfigai : " Tamanna tamarmik pinnatik paasinnissinnaanermik tunineqartut kisimik paasisinnaavaat .
40019012	Ilaat ilumiuunerminniilli angutaassuseqanngereerput , ilaat angutaassuseqanngillat inunnit angutaassusiiagaallutik , ilaallu imminnik angutaassuseerutissimapput Qilaap Naalagaaffia pillugu . Paasinnissinnaasup paasiliuk ! "
40019013	Taava meerannguit Jiisusimukaappaat assamminik pateqqullugit qinnuteqqullugillu . Ajoqersukkalli avoqqaaraat .
40019014	Jiisusili oqarpoq : " Meerannguit uannut orniguttut akornuseqinasigit , taakkuami Qilaap Naalagaaffia pigaat . "
40019015	Assamminillu patippai qimagullunilu .
40019016	Taava Jiisusimut orniguttoqarpoq aperalugulu : " Ajoqersuisoq , ajunngitsumik sumik iliussaanga inuuneq naassaanngitsoq pigilerumallugu ? "
40019017	Akivaa : " Sooq ajunngitsoq pillugu uanga aperaanga ? Ataaseq kisimi ajunngitsuuvoq . Inuunermullu iserumaguit inassutit maleruakkit . "
40019018	Aperivaa : " Suut ? " Jiisusip akivaa : " " Inuassanngilatit , allasiussanngilatit , tillissanngilatit , sallullutit nalunaajaassanngilatit ,
40019019	ataatat anaanallu ataqqikkit " aamma : " Tullit ilittut asassavat . " "
40019020	Angut inuusuttoq oqarpoq : " Tamakku tamaasa maleruareerpakka . Taavami suna amigaatigaara ? "
40019021	Jiisusip oqarfigaa : " Iluarluinnarumaguit pigisatit tamaasa akigiartukkit piitsunullu tunniullugit , taava qilanni pisuussuteqalerumaarputit ; qaallutillu malinnga ! "
40019022	Angutip inuusuttup akissutaa tamanna tusaramiuk aliasulluni qimaguppoq , pisoorsuugamimi .
40019023	Jiisusip ajoqersukkani oqarfigai : " Ilumut oqarfigaassi : Pisuumut Qilaap naalagaaffianut isernissaq ajornakusooqaaq .
40019024	Oqarfigaassimi : Qatigattuumut meqqutip isaatigut putoqqunnissaq pisuup Guutip naalagaaffianut isernissaanit ajornannginneruvoq . "
40019025	Ajoqersukkat tamanna tusaramikku annilaangaarput oqarlutillu : " Taavami kina annassinnaava ? "
40019026	Jiisusilli qiviarlugit oqarfigai : " Inunnut tamanna ajornaqaaq , Guutimulli ajornartoqanngilaq . "
40019027	Taava Petrusi pilerpoq oqarluni : " Takuat , uagut suut tamaasa qimallugit malippatsigit ; sunami taava pisassaraarput ? "
40019028	Jiisusip oqarfigai : " Ilumut oqarfigaassi : Ernioqqissitaaffimmi Inuup Ernera naalannassutsimi issiavissaarsuanut ingippat , taava ilississaaq uannik malinnittusi issiavissaarsuarni aqqaneq-marlunni issiajumaarpusi Israelip naggueqatigiissortai aqqaneq-marluusut eqqartuullugit .
40019029	Kinaluunniit illuminik , qatanngutiminik angutinik arnanillu , ataataminik anaanaminillu , qitornaminik narsaamminilluunniit atera pillugu qimatsisimasoq pissarseqqissaaq 100-riaammik inuunerlu naassaanngitsoq kingornutissallugu .
40019030	Amerlaqisulli siulliugaluartut kingullinngussapput kingulliugaluartullu siullinngussallutik .
40020008	Unnummat viinnequteqarfiutillip pisortaatitani oqarfigaa : Sulisut qaaqqullugit akissarsisikkit kingullerniit aallartillutit siulliillu kingulliullugit .
40020015	Pigisakka piumasannik iliorfigisinnaannginnerpakka ? Isiginerluppingaluunniit ajunngitsuugama ?
40020016	Taamaattumik siulliugaluartut kingullinngussapput kingulliugaluartullu siullinngorlutik . "
40020017	Jerusalemimut majuartillutik Jiisusip ajoqersukkat aqqaneq-marluk ilaannit nigortilaarpai oqarfigalugillu :
40020018	" Takuat , Jerusalemimut majuarpugut , Inuullu Ernera palasiunernut allakkanillu ilisimasunut pisinneqassaaq ,
40020019	taakkualu toqumut eqqartuutissavaat . Guutimillu nalusunut pisissavaat mitaatigeqqullugu , iperartoqqullugu sanningasulimmullu kikiattoqqullugu ; ullullu pingajuanni makikkumaarpoq . "
40020020	Taava Zebedæusip ernerisa anaanaata ernini ilagalugit Jiisusi ornippaa pallorfigalugu qinnuteqarfigiumallugu .
40020021	Jiisusip aperaa : " Suniarpit ? " Oqarfigaalu : " Oqarit ernikka uku marluk naalagaaffinni issiajumaartut aappaa talerpippit tungaani aappaalu saamippit tungaani . "
40020022	Jiisusilli akivaa : " Qinnutigisarsi naluarsi . Ermutsip imaa uanga imigassara imersinnaavisiuk ? " Akivaat : " Pisinnaavugut . "
40020023	Oqarfigai : " Tassami ermutsima imaa imissavarsi , talerpimmali tungaani saamimmalu tungaani issianissamik uanga aalajangiisussaatitaanngilanga ; Ataatamali issiasussanngortitaasa pissavaat . "
40020024	Ilaasa qulit tamanna tusaramikku qatanngutigiit taakku marluk kamaappaat .
40020025	Jiisusilli qaaqquai oqarfigalugillu : " Nalunngilarsi inuiaqatigiit naalagaanertaasa innuttatik naqisimasaraat , naalagartaasalu pissaanertik taakkununnga atornerluttaraat .
40020026	Ilissinni taamaassanngilaq ; akornassinnili angisuujumasoq ilissinnut kiffaassaaq ,
40020027	akornassinnilu nuimanerujumasoq ilissinnut inussiaataassaaq ,
40020028	soorlu Inuup Ernera tikiutinngitsoq kiffartorfigeqqulluni , namminerli kiffartussalluni inuuninilu akissatut tunniutissallugu amerlasuut utertinneqaatissaattut . "
40020029	Jerikomit animmata inuppassuit malippaat .
40020030	Tappiitsullu marluk aqqusernup sinaani issiasut Jiisusi saneqquttoq tusaramikku suaarput : " Naalagaq , Daavip ernera , naakkigitigut ! "
40020031	Inuit avoqqaaraat nipangeqqullugit ; sulili nipitunerusumik suaarput : " Naalagaq , Daavip ernera , naakkigitigut ! "
40020032	Jiisusilu unippoq , qaaqqullugillu oqarfigai : " Uannut qanoq iliorfigeqquisi ? "
40020033	Akivaat : " Naalagaq , isivut uisitaaqquavut . "
40020034	Jiisusip nalligingaalerpai isaasigullu attorlugit . Erniinnarlu tappissipput , malippaallu .
40021001	Jerusalemi qanilligamikku Betfagemullu Uuliap Qaqqaata eqqannguaniittumut pillutik Jiisusip ajoqersukkat marluk aallartippai
40021002	oqarfigalugillu : " Illoqarfeeqqamukaritsi ikaniittumut , tassanilu erniinnaq nanissavarsi siutitooq pitussimasoq piaraalu sanianiittoq ; pituussaarlugit uannut aggiussigit .
40021003	Aperineqarussilu akissaasi : Naalakkap atorfissaqartippai , erniinnarlu utertikkumaarpai . "
40021004	Taama pisoqarpoq eqquuteqqullugu pruffiitikkut oqaaserisaq imaattoq :
40021005	Zionip pania oqarfigisiuk : Takuat , kunngivit ornippaatit qanilaarluni siutituup qaani qimusserluni , nersutip nammattartup piaraata qaani .
40021006	Ajoqersukkat taamaalioriartorput , soorlu Jiisusip peqqugaatik .
40021007	Siutitooq piaraalu aggiuppaat qallersaatiminnillu qallerlugit , ingiffigaalu .
40021008	Inuppassuillu qallersaatitik aqqusinermut siaartiterpaat , allallu orpiit avalequtaannik killuipput aqqusinermullu siaruarterlugit .
40021009	Inuillu siornani ingerlasut malinnittullu torlulapput oqarlutik : Hosianna , Daavip ernera ! Pilluaqqusaali Naalakkap aqqani tikiuttoq ! Hosianna qutsinnermi !
40021010	Jiisusi Jerusalemimut isermat illoqarfimmi tamarmi uivertorsuanngorput oqarlutik : " Kinaana taanna ? "
40021011	Inuillu akipput : " Tassa taanna pruffiiti , Jiisusi Nazaretimeersoq Galilæamiittumit . "
40021012	Taava Jiisusi naalaffiup silarlianut iserpoq , tassanilu tuniniaasut pisiniartullu tamaasa anisippai , aningaasanillu nioqquteqartut nerrivii tuinillu nioqquteqartut issiavii uppitippai
40021013	oqarlunilu : " Allassimavoq : " Illuga qinusarfimmik taaneqartassaaq . " Ilissili ujajaasunut inissanngortipparsi . "
40021014	Tappiitsullu iloqiaallu naalaffiup silarlianut ornippaat , ajorunnaarsippaalu .
40021015	Palasiunerilli allakkanillu ilisimasut tupinnartuliai takugamikkit , meeqqallu naalaffiup silarliani torlulammata ima : " Hosianna , Daavip ernera " , uumitsapput ;
40021016	aperaallu : " Tusaavigit uku qanoq oqaluttut ? " Jiisusillu akivai : " Aap . Imaattut atuanngisaannarpisigit : " Naalungissat miluttullu qarninit erinalimmik unnersiutigineqarnissat piareersarpat " ? "
40021017	Taava qimappai , illoqarfimmiillu anivoq Betaniamukarluni tassanilu unnuilluni .
40021018	Ullaannguugaa Jiisusi uterluni illoqarfimmut ingerlatilluni kaalerpoq .
40021019	Figenequllu aqqusernup sanianiittoq takugamiuk ornippaa , pilutaannarsiffigigamiulli oqarfigaa : " Qaqugumulluunniit inerititaqaqqinngisaannassaatit . " Taamaalisorlu figenequt toquvoq .
40021020	Ajoqersukkat tamanna takugamikku tupigutsapput oqarlutillu : " Qanoq ililluni figenequt tassanngaannaq toqusinnaava ? "
40021021	Jiisusip akivai oqarluni : " Ilumut oqarfigaassi : Uppersuseqarussi nakimanasilu , figenequt taanna piinnarnagu qaqqamuttaaq uunga oqarsinnaassagaluarpusi : Qangattarit , immamullu nakkarit , taava taamaalissaaq .
40021022	Qinunikkut piumasarisasi tamaasa pissavasi , upperussi . "
40021023	Jiisusi naalaffiup silarlianut iserluni ajoqersuisillugu palasiunerit inuillu utoqqaanertaasa ornippaat oqarlutillu : " Piginnaatitaaneq suna tunngavigalugu taamaaliorpit ? Kia taama piginnaatippaatit ? "
40021024	Jiisusip akivai : " Uangattaaq ataatsimik apeqqutissaqarfigaassi , akigussingalu taava uangattaaq ilissi akissavassi piginnaatitaaneq suna tunngavigalugu taamaaliortunga .
40021025	Johannesip kuissutaa sumit piva ? Qilammit inunnilluunniit ? " Aperisaasa tamanna ima oqaloqatigiissutigaat : " Oqarutta : Qilammit ! aperissavaatigut : Soormi upperinngilisiuk ?
40021026	Oqaruttali : Inunnit ! inuit siooranassapput , tamarmimmi Johannesi pruffiitiusoraat . "
40021027	Taava akivaat : " Naluarput . " Jiisusip oqarfigai : " Taava uangattaaq oqarfigissanngilassi piginnaatitaaneq suna tunngavigalugu taamaaliortunga .
40021029	Akivorli : Piumanngilanga , peqqissimileramili tassunnarpoq .
40021031	Taakkua arlaata kia ataatamik piumasaa naammassivaa ? " Akivaat " Siulliup . " Jiisusip oqarfigai : " Ilumut oqarfigaassi : Ilanngaaserisut arnallu atortittartut ilissinnit siulliullutik Guutip naalagaaffianut isissapput .
40021032	Johannesimi ilissinnut tikiuppoq iluarnermut aqqummik ajoqersorlusi , upperinngilarsili ; ilanngaaserisulli arnallu atortittartut upperaat . Ilissili taamaalisut takugaluarlugit peqqissiminngilasiluunniit upperilernagulu .
40021033	Assersuut alla tusarsiuk : Viinnequteqarfiutilik viinnequteqarfiliorpoq ungalulerlugulu ; tassani assaalluni tunguiaaffiliorpoq napasuliamillu alapernaarsuiffiliorluni . Naasorissaasunullu attartortippaa nunamullu allamut aallarluni .
40021034	Katersuiffik qanillimmat kiffani naasorissaasunut aallartippai katersukkanik pisassaminik aallersillugit .
40021035	Naasorissaasulli kiffat taakku tiguaat , ataaseq unatarlugu , alla toqullugu sulilu alla ujaqqanik milloorlugu .
40021036	Kiffanillu allanik aallartitsivoq siullermernit amerlanerusunik ; taakkuttaaq taama iliorfigaat .
40021037	Kiisa ernini taakkununnga aallartippaa oqarluni : Ernera innimigissavaat .
40021038	Naasorissaasulli ernera takugamikku oqaloqatigiipput : Tassa kingornussisussaq . Qaa toqoqisigu kingornussassaraluilu pillugit .
40021039	Tigullugulu viinnequteqarfimmit anisippaat toqullugulu .
40021040	Taava viinnequteqarfiutillip tikikkuni naasorissaasut taakku qanoq pissavai ? "
40021041	Akivaallu : " Ajortut ajortumik naggateqartissavai , viinnequteqarfillu attartortillugu naasorissaasunut allanut katersukkanik piffissaq eqqorlugu tunniussisartunut . "
40021042	Jiisusip oqarfigai : " Allakkani imaattut atuanngisaannarpisigit ? Ujarak taanna illuliortut narrugisaat ujaraalerpoq teqeqquulluni tunngaviusoq . Tamassa Naalakkap nammineq suliaa , tupinnangaarpoq isitsinnut .
40021043	Taamaattumik oqarfigaassi : Guutip naalagaaffia ilissinnit peerneqassaaq tunniunneqassallunilu inuiannut inerititaqartitsisinnaasunut .
40021044	Ujaqqamut taassumunnga naalluni orlusoq aqqunassaaq , ujaqqallu nakkarfigisani sequmisilluinnassavaa . "
40021045	Palasiunerit farisiiarillu assersuutai tusaramikkit paasivaat namminneq pigaatik .
40021046	Tigusariniaraluarlugu inuit siooragaat , taakkua pruffiitiusorimmassuk .
40022001	Jiisusip assersuutinik oqaluffigeqqilerpai oqarluni :
40022002	" Qilaap Naalagaaffiata assigaa kunngi ernerminik katittorsiortitsisoq .
40022003	Kiffani aallartippai katittunut qaaqqusat aggeqqujartoqqullugit , aggerumanngillalli .
40022004	Taava kiffat allat aallartippai qaaqqusanut oqaqqullugit : Nalliuttorsiornissamut nerrivik piareerpoq , ussiutikka nersuteeqqallu puallarsakkat toqunneqareerput , tamarmillu piareereerput . Katittorsioriartoritsi !
40022005	Soqutiginaguli ilaat narsaatiminukarpoq allalu pisiniarfiutiminukarluni ,
40022006	allallu kiffai tiguaat naalliutsillugit toqullugillu .
40022007	Kunngili kamalerpoq , sakkutuunilu aallartippai toqutsisut taakku toqunneqartillugit illoqarfiallu ikuallatsillugu .
40022008	Taava kiffani oqarfigai : Katittorsiornissaq piareersimavoq , qaaqqusalli qinngaqqunnarput .
40022009	Taamaattumik aqqusernit tamaasa isukkaarlugit ingerlavigisigit , naapitasilu kikkuugaluartulluunniit katittorsiornermut qaaqqusigit .
40022010	Kiffallu taakku aqqusinernukarput , naapitatillu tamaasa , ajortut ajunngitsullu , katersorpaat . Inilu katittorsiorfik qaaqqusanik ulikkaarpoq .
40022011	Kunngili qaaqqusat ilassiartorlugit iserami tassani takuaa inuk assuummik katittorsiummik atisisimanngitsoq .
40022012	Oqarfigaalu : Uumaangaa , qanoq ilillutit maanga iseravit katittorsiummik assuuteqarnak ? Nillinngilarli .
40022013	Taava kunngip kiffat oqarfigai : Isigai assaalu qilersorlugit silataanut taarnersuarmut ajattorsiuk . Tassaniittut qiallutillu qorsaqqortassapput .
40022014	Qaaqquneqartummi amerlaqaat qinikkalli ikittunnguullutik . "
40022015	Taava farisiiarit isumalioqatigiikkiartorput Jiisusi oqaatsitigut napitinniarumallugu .
40022016	Ajoqersukkatillu Herodesimik tapersersuisunik ilalerlugit taassumunnga aallartippaat , oqarpullu : " Ajoqersuisoq , nalunngilarput ilumoortuusutit Guutillu aqqutigeqqusaa ilumoortumik ajoqersuutigigit allanillu naalanniagaqartanngitsutit , kinaassusersiortuunnginnavimmi .
40022017	Taamaattumik oqarfigitigut qanoq isumaqarnersutit : Kaasarimut akileraartarneq atortuusussaava atortuusussaanngilaluunniit ? "
40022018	Jiisusilli ajussusiat paasigamiuk oqarpoq : " Ilumoortuusaartusi , sooq misilinniarpisinga ?
40022019	Aningaasamik akileraarutissamik nittaavigisinga . " Denarimillu isaassivigaat .
40022020	Aperaalu : " Kiaana assinga atialu ? "
40022021	Akivaat : " Kaasarip . " Taava oqarfigai : " Taavami kaasari tunisiuk kaasarip piinik Guutilu Guutip piinik . "
40022022	Tamanna tusaramikku tupigutsapput qimagullutillu .
40022023	Ulloq taanna saddukiiarit tikiupput oqarlutillu makinnissaqanngitsoq , aperaallu :
40022024	" Ajoqersuisoq , Mosesi oqarpoq angut qitornaqarnani toquppat uillarnera qatanngutaata katissagaa sakiatsiarimmani qatanngutinilu kinguaassissallugu .
40022025	Akornatsinni qatanngutigeeqarpoq arfineq-marlunnik . Siulliulluni nuliartoq toquvoq , qitornaqannginnamilu nuliani qatanngumminut qimappaa .
40022026	Taamatuttaaq pipput aappaat pingajuallu , ilami arfineq-marluk tamarmik .
40022027	Tamanit kingulliulluni arnaq toquvoq .
40022028	Taavami makinnissami taakkua arfineq-marluk arlaata kia nuliarissavaa ? Tamarmimmi nuliarisimagaluarpaat . "
40022029	Jiisusip akivai : " Tammartajaarpusi Allakkat Guutilluunniit pissaanera nalugassigit .
40022030	Makinnissami nuliassanatillu uinitsitaassanngillat , inngilisulli qilammiittutut issapput .
40022031	Toqusullu makinnissaat pillugu Guutimit ilissinnut oqaaserisaq imaattoq atuarsimanngilisiuk :
40022032	" Uanga tassaavunga Aaperaap Guutia Iisaallu Guutia Jaakullu Guutia " ? Guuti toqusut Guutiginngilaat inuusulli Guutigaat . "
40022033	Inuit tamanna tusaramikku ajoqersuutaa tupigutsaatigingaarpaat .
40022034	Farisiiarit tusaramikku Jiisusip saddukiiarit oqaasissaarutitissimagai ataatsimut katersuupput ,
40022035	ilaatalu inatsisinik ilisimasup misilinniarlugu aperaa :
40022036	" Ajoqersuisoq , inassut suna inatsisini annerua ? "
40022037	Akivaa : " " Naalagaq Guutit asassavat uummatikkut iluunngarlutit tarnikkullu iluunngarlutit isumakkullu iluunngarlutit . "
40022038	Tassa inassutit annersaat siullersaallu ,
40022039	aappaatali taamaaqatigaa : " Tullit ilittut asassavat . "
40022040	Inatsisit tamarmik pruffiitillu allagaasa inassutit taakku marluk tunngavigaat . "
40022041	Farisiiarit katersuussimatillugit Jiisusip aperai :
40022042	" Kristusi pillugu qanoq isumaqarpisi ? Kiap erneraa ? " Akipput : " Daavip . "
40022043	Oqarfigai : " Qanormi ililluni Daavip Anersaakkut naalakkamik taasinnaavaa oqarluni :
40022044	Naalagaq naalakkannut oqarpoq : Talerpimma tungaanut inginniarit akeqqatit uannit pisinneqarserlugit isikkavit ataannut ?
40022045	Daavimmi naalakkamik taagamiuk qanoq ililluni ernerisinnaavaa ? "
40022046	Arlaannaataluunniit akisinnaanngilluinnarpaa , ullorlu taanna aallarnerfigalugu kimilluunniit sapiisertoqanngilaq apeqquteqarfigissallugu .
40023001	Taava Jiisusip inuit ajoqersukkanilu oqaluffigai
40023002	oqarluni : " Allakkanik ilisimasut farisiiarillu Mosesip issiaviani issiasarput .
40023003	Taamaattumik ilissinnut oqaatigisaat suut tamaasa iliuuserisigit maleruarlugillu , suliaalli maleqinasigit ; oqaaserisamittummi iliorneq ajorput .
40023004	Ersugassanik oqimaatsunik ersunnerlu ajornangajattunik qilersisarput inuillu tuiinut ilillugit , namminnerli attorumanerluunniit ajorpaat .
40023005	Suliatik tamaasa suliarisarpaat inunnut takoqqullutik ; tassami tassitik silittuutittarpaat qallersaatimillu nivinngataat takisuujutittarlugit .
40023006	Nalliuttorsiornerni akimanerit inigisartagaanniikkumallaaraat synagoginilu issiavinni sallerniikkumasarlutik ;
40023007	niueriartortarfinnilu ilassiortikkumallaaraat inunnillu rabbimik taagorneqarumasarlutik .
40023008	Ilissili rabbimik taagortissanngilasi ; ataasermi ajoqersuisoraarsi , ilissilu tamassi qatanngutigiippusi .
40023009	Nunamiittoq kinaluunniit ataatassinnik taassanngilarsi ; ataasermi ataatagaarsi , taanna qilammiittoq .
40023010	Ilitsersuisumilluunniit taagortissanngilasi , ataasermi ilitsersuisoraarsi , Kristusi .
40023011	Annertarsi kiffarissavarsi .
40023012	Imminut akitsisinniartoq nikanarsisitaassaaq , imminullu nikanartittoq akitsisitaassaaq .
40023013	Eqqanaq ilissi allakkanik ilisimasut farisiiarillu , ilumoortuusaartusi ! Qilaammi Naalagaaffia inunnut matoqqatipparsi . Ilissimi tassunga isissanngilasi , iserniartullu iseqqunngilasi .
40023014	Eqqanaq ilissi allakkanik ilisimasut farisiiarillu , ilumoortuusaartusi ! Uillarnerimmi pigisaannik nunguuttarpasi , takoqqusaaginnarlusilu sivisuumik qinusarpusi . Taamaattumik sukannernerungaartumik eqqartuunneqassaasi .
40023015	Eqqanaq ilissi allakkanik ilisimasut farisiiarillu , ilumoortuusaartusi ! Immakkummi nunakkullu angalasarpusi ataatsimik malitsissarsiniaannarlusi . Malitsigiligarsilu Anniarfimmut qitornaasussanngortittarparsi ilissinnut naleqqiullugu marloriaammik .
40023016	Eqqanaq ilissi ingerlassisut tappiitsut ! Oqarpusi : Naalaffik naqqissigalugu uppernarsaasoqarpat tamanna suunngilaq . Kuultili naalaffimmiittoq naqqissigalugu uppernarsaasoqarpat tamanna atuutissaaq .
40023017	Tappiitsusi sianiitsusi , sunami annerua kuulti naalaffilluunniit kuultimik illernartitsisoq ?
40023018	Aamma oqarpusi : Pilliivik naqqissigalugu uppernarsaasoqarpat tamanna iluaqutaanngilaq . Pilliulli taassuma qaaniittoq naqqissigalugu uppernarsaasoqarpat taanna atuutissaaq .
40023019	Tappiitsusi , suna annerua - pilliut pilliivilluunniit pilliummik illernartitsisoq ?
40023020	Taamaattumik pilliivik naqqissigalugu uppernarsaasoq taanna taassumalu qaaniittut tamaasa naqqissigalugit uppernarsaavoq .
40023021	Naalaffillu naqqissigalugu uppernarsaasoq taanna tassanilu najugaqartoq naqqissigalugit uppernarsaavoq .
40023022	Qilallu naqqissigalugu uppernarsaasoq Guutip issiavissaarsua tassanilu issiasoq naqqissigalugit uppernarsaavoq .
40023023	Eqqanaq ilissi allakkanik ilisimasut farisiiarillu , ilumoortuusaartusi ! Myntit dildillu kumaasallu pissarsiassi qulingi tunniuttarpasi , sumiginnartarpasili inatsisini pingaarnerutitat : naapertuilluarneq nallittuinerlu ilumoorsuserlu . Pisariaqarpoq tamakku naammassinissaat allallu sumiginnannginnissaat .
40023024	Ingerlassisut tappiitsut ! Imigassassinnit ippernaq nakkartillugu peertarparsi , qatigattoorli iisarlugu .
40023025	Eqqanaq ilissi allakkanik ilisimasut farisiiarillu , ilumoortuusaartusi ! Ermusermi igarlu qaaginnaasigut salittarpasi , ilumikkulli piumatussutsimik ajussutsimillu ulikkaarput .
40023026	Farisiiari tappiitsoq , ermuseq iluatigut saleqqaaruk , taava qaava aamma ipeerutissaaq .
40023027	Eqqanaq ilissi allakkanik ilisimasut farisiiarillu , ilumoortuusaartusi ! Ilerrit kalkikkat assigaasi ; taakkumi qaamikkut kusanaraluarput , ilumikkulli toqusut saarnginik mingunnartunillu tamanik ulikkaarput .
40023028	Taamatuttaaq ilissi inunnut qallikkut iluartutut isikkoqaraluarpusi , ilorlikkulli ilumoortuusaarniarnermik inatsisaassusermillu ulikkaarpusi .
40023029	Eqqanaq ilissi allakkanik ilisimasut farisiiarillu , ilumoortuusaartusi ! Pruffiitimmi ilerrini eqqaassutissaliortarpusi iluartullu ilerri pinnersartarlugit
40023030	oqartarlusilu : Siulivut inooqatigisimagaluarutsigit pruffiitit aavannut pisooqatigisimassanngikkaluarpavut .
40023031	Taamaalillusi nammineq uppernarsisipparsi pruffiitinik toqutsisut qitornarigaasi .
40023032	Ilississaaq siulissi uuttuutigisaat ulikkaaginnarsiuk .
40023033	Pulateriaarsuit ! Paarmortorujuit piaraat ! Qanoq ilillusi pinngitsuussavisiuk Anniarfimmut pisussatut eqqartuunneqarnissaq ?
40023034	Taamaattumik , takuuk , pruffiitinik ilisimasunillu allakkanillu ilisimasunik ilissinnut aallartitsivunga ; taakkua ilaat toqukkumaarpasi sanningasulimmullu kikiattorlugit , ilaallu synagogissinni iperartorumaarpasi illoqarfimmiillu illoqarfimmut malersorlugit .
40023035	Ilissinnummi pissaaq iluartup aava nunamut kuisaasimasoq tamarmi , Abelip iluartup aavaniit Zakariap Barakiasip ernerata naalaffiup pilliiviullu akornanni toqutassi aavanut .
40023036	Ilumut oqarfigaassi : Tamakku tamarmik eqqarleriinnut ukununnga tussapput .
40023037	Jerusalemi , Jerusalemi ! Pruffiitinik toqutsisutit ilinnullu aallartitat ujaqqanik milloorlugit . Qasseriarlungamitaava qitornatit katersorniartaraluarpakka , soorlu kukkukuup piaqqani sulummi ataannut katersortarai , piumanngilasili .
40023038	Illorsi ilissinnut qimagaassaaq inuerullugu .
40023039	Oqarfigaassimi : Maannamiit takussaassavassinga ima oqartinnasi : Pilluaqqusaali Naalakkap aqqani tikiuttoq ! "
40024001	Jiisusi naalaffik qimallugu aniartormat ajoqersugaasa ornippaat naalaffiullu illuliartaanik tikkuartuullugu .
40024002	Oqarfigaali : " Tamakku tamaasa isigaasigit ? Ilumut oqarfigaassi : Ujaqqanik qaleriissuerulluinnarlugu tamarmik ingutserneqassapput . "
40024003	Uuliap Qaqqaani issiatillugu ajoqersukkat , taakkuinnaagamik , ornippaat oqarfigalugulu : " Oqarfigitigut qaqugu tamanna pissasoq sunalu nalunaaqutaassasoq illit tikiunnissannut silarsuullu naggatissaanut . "
40024004	Jiisusip akivai oqarluni : " Mianersoritsi kimilluunniit tammartinneqaqqunasi !
40024005	Amerlasuummi tikiukkumaarput atera atorlugu oqarumaarlutik : Uanga Kristusiuvunga , amerlasuullu tammartikkumaarpaat .
40024006	Sorsuuppaluttunik tusaasarumaarpusi sorsuttunillu tusaamajumaarlusi . Annilaarniaqinasi ! Taamami pisoqartussaavoq , naggatissarli suli nalliutinngilaq .
40024007	Inuiaammi pikitsitsiumaarput inuiannut , naalagaaffillu naalagaaffimmut , sumilu tamani kaannersuaqartarumaarpoq nunalu sajuttarluni .
40024008	Tamakku tamarmik nallisitsinernut aallaqqaataapput .
40024009	Taava naalliutsikkumaarpaasi toqukkumaarlusilu , ateralu pillugu inuiannit tamanit uumissorneqassaasi .
40024010	Taava amerlasuut tunussisarumaarput imminnullu killuutigeqattaallutik uumissoqatigiillutillu .
40024011	Pruffiitioqqusersut amerlasuut saqqummerumaarput amerlasuullu tammartikkumaarlugit .
40024012	Inatsisaatsuliornerlu ingasatsikkiartussammat asanninneq amerlanerni nillertunngorumaarpoq .
40024013	Naggatissamulli nikallujuitsuusoq annaanneqassaaq .
40024014	Naalagaaffimmillu iivangkiiliu taanna silarsuarmi tamarmi oqaluussissutigineqassaaq inuiannut tamanut nalujunnaarsillugu , taavalu naggatissaq nalliutissaaq .
40024015	Taamaattumik Maajunnartoq Aseruisoq pruffiitikkut Danielikkut oqaatigisaq inimi illernartumiittoq takulerussiuk - tamatuminnga atuartup maluginiarliuk ! -
40024016	taava Judæamiittut qaqqanut qimaassapput .
40024017	Illup qaavaniittoq aqqanngikkili illup iluaniittunik aallerluni ,
40024018	narsaammiittullu uterluni qallersaatini aanngikkiliuk .
40024019	Eqqanaq ulluni taakkunani ernisussat milutsitsisullu .
40024020	Qinugitsi qimaanissarsi ukiukkut sabbatikkulluunniit peqqunagu .
40024021	Taamaanneranimi naalliunnartoqangaassaaq silarsuup pileqqaarneraniit maannamut asseqanngitsumik nalliuteqqinngisaannassasumillu .
40024022	Ullullu taakku ikilisarneqanngippata ataatsimilluunniit annattoqassanngikkaluarpoq , qinikkalli pillugit ullut taakku ikilisinneqassapput .
40024023	Taava oqarfigineqarussi : Takuuk , Kristusi maaniippoq , imaluunniit : Uaniippoq , taava upperiniaqinasigit .
40024024	Kristusioqqusersummi pruffiitioqqusersullu saqqummerumaarput , angisuunillu nalunaaqutiliorumaarput tupinnartuliorumaarlutillu ajornanngippat allaat qinikkat tammartikkumallugit .
40024025	Takuat , tamakkuninnga ilisimatereerpassi .
40024026	Taamaattumik oqarfigippasi : Inoqajuitsumiippoq ! tassunnaqinasi , imaluunniit : Ineeqqaniippoq ! uppereqinasigit .
40024027	Soorlumi innaallanneq kangianiit pisartoq kitaanullu allaat qaammartitsisarluni , taamatuttaaq Inuup Ernerata tikiunnissaa issaaq .
40024028	Nattoraliusat qillulik katersuuffigisarpaat .
40024029	Ullulli taakkua annikilliornartut kinguninnguatigut seqineq taarsissaaq qaammallu qaamaneqarnani , ullorissallu qilammit nakkarumaarput qilaallu pissaaneri aalatinneqarlutik .
40024030	Taava Inuup Ernerata nalunaaqutaa qilammi erserumaarpoq , taavalu nunami naggueqatigiit tamarmik nimaarumaarput , isigiumaarpaallu Inuup Ernera qilaap nuiaasigut aggersoq pissaaneqarluni naalannassuseqangaarlunilu .
40024031	Inngilini aallartissavai nipituumik qarlortartoqartillugu , taakkualu katersussavaat taassuma qinigai nunarsuup sammiviinit sisamanit qilaap isuaniit isuanut .
40024032	Assersuut una figeneqummit ilinniarsiuk : Avalequtai isseqaleraangata pilutanillutillu nalusanngilarsi aasaq qanillisoq .
40024033	Taamatuttaaq ilissi tamakku tamaasa takulerussigit ilisimassavarsi taanna tikiutilivissoq .
40024034	Ilumut oqarfigaassi : Tamakku tamaasa pereersinnagit eqqarleriit uku nungussanngillat .
40024035	Qilak nunalu nungussapput , oqaatsikkali nungunngisaannassapput .
40024036	Ullorli taanna nalunaaquttap-akunneraluunniit kimilluunniit ilisimaneqanngillat , inngililluunniit qilanniittut Ernerulluunniit ilisimanngilaat , Ataatalli kisimi .
40024037	Soorlumi Noap ulluini ittoq , taamatuttaaq Inuup Ernerata tikiuffissaa ikkumaarpoq .
40024039	aatsaallu paasisaqalerput ulersuaq nalliummat tamaasalu nungutillugit . Taamatuttaaq aamma Inuup Ernerata tikiuffissaani ikkumaarpoq .
40024042	Taamaattumik eqqumagitsi , naluarsimi ulloq Naalakkassi tikiuffissaa .
40024043	Imaattorli ilisimavarsi : Illumi ittuusup nalunngikkaluaruniuk tillinniaq pigaarfimmi sorlermi takkutissasoq eqqumassagaluarpoq illuminut isertoqarnissaa pinaveersaartinniarlugu .
40024044	Taamaattumik ilississaaq piareersimassaasi Inuup Ernera tikiutissammat nalunaaquttap-akunnerani ilimasuffiginngisassinni .
40024045	Kinaavami kiffaq ilumoortoq silatoorlu naalagaata inoqutiminut nerisassanik tunniussisaqqusaa piffissaq eqqorlugu ?
40024046	Pilluarpoq kiffaq taanna naalagaata taamaaliortillugu tikitaa .
40024047	Ilumut oqarfigaassi : Pigisaminut tamanut paarsisunngortissavaa .
40024048	Kiffaagunili ajortoq ima isumaliortoq : Naalagara mululerpoq ! -
40024049	kiffaqatinilu unatalerlugit nerillunilu imerlunilu imerajuttut ilagalugit ,
40024050	taava kiffap taassuma naalagaa ullormi ilimasunngiffiani nalunaaquttap-akunneranilu nalusaani tikiutissaaq
40024051	toqussallugulu ilumoortuusaartullu atugarisaannik pineqartillugu . Tassaniittut qiallutillu qorsaqqortassapput .
40025001	Taava Qilaap Naalagaaffia assersuunneqassaaq niviarsianut qulinut qullilisarlutik anisunut uissaq parsiarlugu .
40025002	Taakkuninnga tallimat sianiitsuupput , tallimallu sianisuujullutik .
40025003	Sianiitsut qullilisaraluarlutik uuliamik nassataqanngillat .
40025004	Sianisuulli qullilisarput uuliaasivilisarlutillu imalinnik .
40025005	Uissaq mululermat tamarmik uernalerput sinilerlutillu .
40025006	Unnuarli qiterarmat suaartoqarpallappoq : Uissaq aggerpoq , parsiarniarsiuk !
40025007	Taava niviarsiat taakku tamarmik iterput qullitillu piareersarlugit .
40025008	Sianiitsut sianisuunut oqarput : Uuliaatissinnik tunisigut , qullivut qamilermata .
40025009	Sianisuulli akipput : Naamik , uatsinnut ilissinnullu amigarpoq . Pitsaanerussaaq niuertumukarlusi nammineq pisiniarussi .
40025010	Pisiniariartortillugilli uissaq tikiuppoq , piareersimasullu taanna katittorsiorfimmut iseqatigaat , matulu matuneqarpoq .
40025011	Kingorna niviarsiat ikku tikiupput oqarlutillu : Naalagaq , naalagaq , mappiutsigut !
40025012	Akivorli : Ilumut oqarfigaassi : Ilisarisimanngilassi .
40025013	Taamaattumik eqqumagitsi , ulloq nalunaaquttap-akunneraluunniit nalugassiuk .
40025014	Imaappoq , soorlu inuk nunamut allamut aallalersoq kiffaminik qaaqqusisoq pisuussutiminnilu taakkununnga tunniussisoq paareqqullugit .
40025015	Ilaat talentinik tallimanik tunivaa , alla marlunnik allalu ataatsimik , tamarmik immikkut piginnaanerat naapertorlugu ; taava aallarpoq .
40025016	Talentinik tallimanik pisup taakku erniinnaq nioqqutigiartorpai tallimanillu allanik iluanaaruteqarluni .
40025017	Taamatuttaaq marlunnik pisoq marlunnik allanik iluanaaruteqarpoq .
40025018	Ataatsimilli pisoq itersalioriartorpoq naalakkamilu aningaasaataa tassunga toqqorlugu .
40025019	Kingunerujussuatigut kiffat taakkua naalagaat tikiuppoq paarisaannik naatsorsueqatigilerlugit .
40025020	Taava talentinik tallimanik pisoq sassarpoq talentillu tallimat allat tunniullugit oqarlunilu : Naalagaq , talentinik tallimanik tunivarma , aajukuli talentit tallimat allat iluanaarutikka .
40025021	Naalagaata oqarfigaa : Ajunngilaq , kiffaasutit pitsaasoq ilumoortorlu , annikitsutigut ilumoorsimagavit amerlasuunut pisortanngortissavakkit . Naalakkavit tipaatsuffianut iserit .
40025022	Taavattaaq sassarpoq talentinik marlunnik pisoq oqarluni : Naalagaq , talentinik marlunnik tunivarma , aajuku talentit marluk allat iluanaarutikka .
40025023	Naalagaata oqarfigaa : Ajunngilaq , kiffaasutit pitsaasoq ilumoortorlu , annikitsutigut ilumoorsimagavit amerlasuunut pisortanngortissavakkit . Naalakkavit tipaatsuffianut iserit .
40025024	Taavattaaq sassarpoq talentimik ataatsimik pisoq oqarluni : Naalagaq , ilisimavakkit sukannersuusutit killuisartutit siaruarteriffiginngisanni katersuisartutillu siammarteriffiginngisanni ,
40025025	siooragalutit talentiutit nunamut matoorukkiartorpara . Aanalu illit piit .
40025026	Naalagaatali oqarfigaa : Kiffaasutit ajortoq eqiasuttorlu ! Ilisimagamma killuisartunga siaruarteriffiginngisanni katersuisartungalu siammarteriffiginngisanni ,
40025027	taava aningaasaatiga aningaasanik nioqquteqartunut tunniussimassagaluarpat , tikikkamalu piga erniaqalersimasoq tigussagaluarpara .
40025028	Taamaattumik talentimik tassannga arsaarsiuk tunniullugulu qulinik talentiutilimmut .
40025029	Peqartormi kinaluunniit tunineqassaaq peqangaalersillugu ; peqanngitsorli pigisaminik allaat arsaarneqassaaq .
40025030	Kiffarlu atorsinnaanngitsoq silataanut taarnersuarmut ajattorsiuk . Tassaniittut qiallutillu qorsaqqortassapput .
40025031	Inuup Ernera naalannassutsimini tikiukkuni inngilit tamaasa ilagalugit , taava naalannassutsimi issiavissaarsuanut ingissaaq .
40025032	Inuiaqatigiillu tamarmik saavanut katersuutissapput , avissaartissavaalu , soorlu savanik paarsisup savat savaasanit avissaartittarai ,
40025035	Kaattungami nerisassannik tunivassinga , imerusuttunga immippassinga , takornartaasunga ilassivassinga ,
40025036	tamaqanngitsunga atisalerpassinga , napparsimasunga takusarpassinga , parnaarussivimmiittungalu ornippassinga .
40025040	Kunngillu akiumaarpai : Ilumut oqarfigaassi , ukununnga qatanngutima minnerpaat ilaannut iliuuserisasi uannut iliuuserisimavasi .
40025041	Taava saamimmi tungaaniittuttaaq oqarfigissavai : Peeritsi perloqqusaasusi , innermukaritsi naassaanngitsumut Diaavulumut inngiliinullu piareersimasumut .
40025042	Kaattungami nerisassannik tuninngilassinga , imerusuttunga immisinngilassinga ,
40025046	Taakkulu aallarumaarput naassaanngitsumik pillarneqassallutik iluartulli naassaanngitsumik inuuneqassallutik . "
40026001	Tamakku tamaasa oqaaserereeramigit Jiisusi ajoqersukkaminut oqarpoq :
40026002	" Nalunngilarsi ullut marluk qaangiuppata poorski nalliutissasoq . Taava Inuup Ernera tunniunneqassaaq sanningasulimmut kikiattorneqassalluni . "
40026003	Taamani palasiunerit inuillu utoqqaanertaat palasiunerup Kajfasimik atillup illuata kaajaluisaani katersuupput ,
40026004	isumaqatigiissutigaallu peqqusersusaarlutik Jiisusi tigusariumallugu toqukkumallugulu .
40026005	Oqarpulli : " Nalliussinerup nalaani pinnata , inuit eqqissisimajunnaaqinapput . "
40026006	Jiisusi Betaniami Siimuup Pupissup illuaniitillugu
40026007	arnap ornippaa qummuattannguaq alabastiusoq uuliamik akisoorsuarmik ulikkaartoq nassarlugu , Jiisusilu nerrivimmiitillugu uulia niaquanut kuivaa .
40026008	Ajoqersukkat tamanna takugamikku kamalerput oqarlutillu : " Sooq taama kuilussinnaarneqarpa ?
40026009	Uuliami taanna aningaasarpassuarnik akilersillugu tunineqarsinnaagaluarpoq aningaasallu piitsunut tunniunneqarlutik . "
40026010	Jiisusilli tamanna paasileramiuk oqarfigai : " Sooq arnaq erloqisippisiuk ? Ajunngitsumimmi iliorfigaanga .
40026011	Piitsummi najortigiuarpasi , uangali najortigiuassanngilassinga .
40026012	Uulia taanna timinnut kuigamiuk taamaaliorpoq ilisaanissannut piareersaatitut .
40026013	Ilumut oqarfigaassi : Silarsuarmi sumiluunniit tamarmi iivangkiiliu taanna oqaluussissutigineqaraangat taassumattaaq qanoq iliornera oqaluttuarineqartassaaq taanna eqqaaniarlugu . "
40026014	Taava taakkua aqqaneq-marluk ilaat Judasi Iskariotimik atilik palasiunernukarpoq
40026015	imalu oqarluni : " Sumik tunissavisinga taanna ilissinnut killuutigigukku ? " Aningaasanik sølvinik 30-nik tunivaat .
40026016	Taamanernillu periarfissarsiorpoq killuutiginissaanut .
40026017	Nalliussinerup seernarsaateqanngitsumik timiusartorfiusup ulluisa siullianni ajoqersukkat Jiisusi ornippaat aperalugulu : " Savaaqqamik poorskisiutissannik sumi piareersaaqquisigut ? "
40026018	Akivai : " Illoqarfimmukaritsi , nalunngisarpullu taanna ornillugu ima oqarfigisiuk : Ajoqersuisoq oqarpoq : Piffissara qanillivoq ; ilinni poorskisiummik neriniarpunga ajoqersukkakka ilagalugit . "
40026019	Ajoqersukkat taamaaliorput , soorlu Jiisusip peqqugaatik , poorskisiutissarlu piareersarpaat .
40026020	Unnummat Jiisusip taakku aqqaneq-marluk nerrivimmut ingeqatigai .
40026021	Nerisillutillu oqarfigai : " Ilumut oqarfigaassi : Ilassi killuutigiumaarpaanga . "
40026022	Taava aliasungaalerput , kinguleriiaarlutillu apersulerpaat : " Naalagaq , anersa uangaanngila ? "
40026023	Akivai : " Puugutarsuarmut misusseqatima killuutigiumaarpaanga .
40026024	Inuup Ernera toqukkut qimagutissaaq pilluni allassimasut malillugit , eqqanarli inuk taanna Inuup Erneranik killuussisoq . Inummut taassumunnga pitsaaneroqqajaqaaq inunngorsimanngikkuni . "
40026025	Killuussisaata Judasip aperaa : " Rabbi , uangaanerluni ? " Akivaa : " Soorlu nammineq oqartutit . "
40026026	Nerisillutik Jiisusip timiusaq tiguaa pilluaqqusillunilu aggorpaa , ajoqersukkaminullu tunniuppaa oqarlunilu : " Tigusiuk nerillugulu ; tassa timiga . "
40026027	Ermuserlu tiguaa qujallunilu taakkununnga tunniuppaa oqarlunilu : " Tamassi tassannga imeritsi ,
40026028	taanna tassa aaga , angerutsip aava , amerlasuut pillugit kuineqartussaq ajortit isumakkeerneqaatissaannik .
40026029	Oqarfigaassimi : Maannamiit viinnequtip inerititaanit imissaassaanga ulloq taanna Ataatama naalagaaffiani ilissi ilagalusi nutaamik imerfissara nalliutserlugu . "
40026030	Erinalimmillu unnersiutiginnissummik tussiareeramik Uuliap Qaqqaanukarput .
40026031	Taava Jiisusip oqarfigai : " Unnuaq manna ilissi tamassi tunukkumaarpassinga , allassimavormi : " Paarsisoq persuttarumaarpara , savat paarisai siammartillugit . "
40026032	Toqusunilli makereeruma siulerissavassinga Galilæamut . "
40026033	Petrusip oqarfigaa : " Tamarmilluunniit tunukkaluarpatsit uanga tununngisaannassavakkit . "
40026034	Jiisusip akivaa : " Ilumut oqarfigaakkit : Unnuaq manna kukkukooq angutiviaq qarlortinnagu pingasoriarlutit miserratigiumaarparma . "
40026035	Petrusip oqarfigaa : " Toqoqatigissagaluarukkilluunniit miserratiginngisaannassavakkit . " Ajoqersukkattaaq tamarmik taamatut oqarput .
40026036	Taava Jiisusi ajoqersukkani ilagalugit nunaammut Getsemanemik atilimmut pivoq , oqarfigaalu : " Maanga ingikkallaritsi ikunga qinujartorninni . "
40026037	Taava Petrusi Zebedæusillu erneri marluk qimaguteqatigai ; aliasulerporlu qussalangaalerlunilu .
40026038	Taava oqarfigai : " Tarniga aliasungaarpoq toqumut allaat . Maaniigitsi pigaaqatigalunga . "
40026039	Qimannerulaariarlugillu pallorpoq kiinnani nunamut tutsillugu qinullunilu : " Ataataga , ajornanngippat ermutsip uuma uanga qaangiinnarlinga . Uangali piumasara pinnani illit piumasat pili . "
40026040	Ajoqersukkaminut uterami tikippai sinittut , Petrusimullu oqarpoq : " Nalunaaquttap-akunnera ataasiinnarluunniit pigaaqatigisinnaannginnassinga ?
40026041	Eqqumagitsi , qinugitsilu usserneqaqqunasi . Anersaaq kajumikkaluarpoq , uinilli qajannarpoq . "
40026042	Aappassaanik aamma qimaguppoq qinujartorluni : " Ataataga , ermutsip uuma qaangiinnarsinnaanngippanga imertussaagukkulu , taava illit piumasat pili . "
40026043	Uteqqikkamilu sinittut siumorpai , uisaneq sapilersimagamik .
40026044	Kingumut qimappai , pingajussaanillu qinujartorami oqaatsit taakku uteqqippai .
40026045	Taava ajoqersukkaminut uterami oqarfigai : " Suli sinippisi qasuersaarlusilu ? Maanna piffissaq nalliuppoq Inuup Ernerata ajortuliortut assaannut pisitaaffissaa .
40026046	Nikuillusi aallarniarta ! Takuat , uannik killuussisoq tikiutereerpoq . "
40026047	Sulilu oqalutsillugu Judasi , taakkua aqqaneq-marluk ilaat , tikiuppoq inuppassuit panalisartut anaatalisartullu palasiunernit inuillu utoqqaanertaannit pisut ilagalugit .
40026048	Killuussisaata taakku nalunaaqutissaqartissimavai oqarluni : " Kunitassara taannaassaaq ; taanna tigusiuk . "
40026049	Erniinnarlu Jiisusi ornippaa ilassillugulu : " Rabbi ! " kunillugulu .
40026050	Jiisusip oqarfigaa : " Ikinngutiga , tassa suliassat naammassivat . " Taava Jiisusi ornillugu nakuuserfigaat tigusaralugulu .
40026051	Jiisusillu najortaasa ilaata panani amoriarlugu palasiunerup kiffaa panarpaa siutaarlugu .
40026052	Jiisusillu oqarfigaa : " Panat puuanut manguguk . Panalersortummi tamarmik panamik toqunneqassapput .
40026053	Isumaqarpilluunniit Ataataga qinnuigisinnaanngikkiga maannakkorpiaq ikiortisseqqullunga inngilinik legioninit aqqaneq-marlunnit amerlanerusunik ?
40026054	Qanorli ilillutik taava Allakkat taama pisoqarumaarneranik imallit eqquutissappat ? "
40026055	Taamaalimmat Jiisusip inuit oqarfigai : " Panalisarlusi anaatalisarlusilu tigujartorpassinga soorlu tassa piiaasuusunga . Ullut tamaasa naalaffiup silarliani issiasarpunga ajoqersuillunga , tigusarinngilassingalu .
40026056	Tamakkuli tamarmik taama pipput pruffiitit allagaat eqquuteqqullugit . " Taava ajoqersugaasa tamarmik immineerpaat qimaallutillu .
40026057	Jiisusimik tigusisut palasiunermut Kajfasimukaappaat , tassanilu allakkanik ilisimasut utoqqaanertallu katersuussimapput .
40026058	Petrusilli ungasianiit malippaa palasiunerup illuata kaajaluisartaa tikivillugu , tassungalu iserluni nakkutilliisut akornannut ingippoq qanoq pisoqarnissaa takujumallugu .
40026059	Palasiunerit Killisiuisoqatigiillu tamarmiusut Jiisusimut sallusumik nalunaajaasussarsiorput toqutassanngortikkumallugu ;
40026060	nassaanngillalli , naak sallusumik nalunaajaallutik sassartut amerlagaluartut . Taamaallutik marluk sassarput
40026061	oqarlutik : " Una oqarpoq : Guutip naalaffia ingutsersinnaavara ullullu pingasut ingerlaneranni sanaqqillugu . "
40026062	Taava palasiuneq nikuippoq Jiisusilu oqarfigalugu : " Ilinnik pisuutitsillutik nassuiaataannut akissutissaqanngilatit ? "
40026063	Jiisusili nillinngilaq . Taava palasiunerup oqarfigaa : " Guuti uumasoq naqqissigalugu uppernarsaaqquakkit : Oqarfigitigut , illit taannaanersutit Kristusi Guutip ernera ? "
40026064	Jiisusip akivaa : " Soorlu nammineq oqartutit . Oqarfigaassili : Matuma kingornagut Inuup Ernera takujumaarparsi Ajugaqanngitsup talerpiata tungaani issiasoq qilaallu nuiaasigut aggersoq . "
40026065	Taava palasiunerup qallersaatini alippaa oqarlunilu : " Guuti mitaatigaa ! Nalunaajaasoqaqqittariaqarnerpa ? Mitallernerami maanna tusaavarsi .
40026066	Qanoq isumaqarpisi ? " Akivaallu : " Toqutaasariaqarpoq . "
40026067	Taava kiinaagut qitserarpaat tilluarlugulu , ilaasalu anaalerpaat
40026068	oqarlutik : " Eqqoriaaffigitigut , Kristusi ! Kiaana patikkaatit ? "
40026069	Petrusili silataani kaajaluisami issiavoq . Kiffallu arnap ornippaa oqarfigalugulu : " Illittaaq Jiisusi Galilæamioq ilagaat . "
40026070	Tamaasali tusaatillugit misiarpoq oqarluni : " Suna pinerit naluara . "
40026071	Isaariaanut anillammat kiffap arnap allap takullugu tassaniittut oqarfigai : " Uuma Jiisusi Nazaretimioq ilagaa . "
40026072	Misiaqqippoq uppernarsaallunilu : " Inuk taanna naluara . "
40026073	Kinguninngualu tassaniittut Petrusi ornippaat oqarfigalugulu : " Ilumut , aamma illit taakkua ilagaatsit ; sumiorpaluutivimmi nalunaarpaatsit . "
40026074	Taava oqaasipilulerpoq uppernarsaallunilu : " Inuk taanna ilisarisimanngilara . " Taamaalisorlu kukkukooq angutiviaq qarlorpoq .
40026075	Petrusillu Jiisusip oqaasii eqqaalerpai : " Kukkukooq angutiviaq qarlortinnagu pingasoriarlutit miserratigiumaarparma . " Silataanullu anilluni qiangaalerpoq .
40027001	Aqaguani ullaaralaannguaq palasiunerit inuillu utoqqaanertaat tamakkerlutik aalajangerput Jiisusi toqutikkumallugu .
40027002	Qilersortippaallu aallarutitillugulu naalagaatitamut Pilatusimut pisillugu .
40027003	Killuussisaatali Judasip Jiisusi toqutassanngortinneqartoq paasigamiuk peqqissimilerpoq , aningaasallu sølvit 30-t taakku palasiunernut utoqqaanertanullu utertikkiartorpai
40027004	oqarluni : " Ajortuliorpunga pinngitsuusup aava killuutigigakku ! " Oqarpulli : " Uagut sussagatsigu ? Illinuna piliat . "
40027005	Aningaasallu sølvit taakku naalaffimmut miloriuteriarlugit anivoq , qimagullunilu imminut qimippoq .
40027006	Palasiunerit aningaasat sølvit taakku tiguaat oqarlutilli : " Eqqortuliornerunngilaq uku naalaffiup nakkaatitsivianut nakkartissallugit , aammut akiliutaammata . "
40027007	Aalajangerpullu Marriortup Narsaataanik taasaq aningaasanik taakkuninnga pisiariniarlugu allamiunut iliveqarfissanngorlugu .
40027008	Taamaattumik narsaat taanna ullumimut allaat taagorneqarpoq : Narsaat Aattalik .
40027009	Taamaalillutik eqquupput pruffiitikkut Jeremiakkut oqaaserisat imaattut : " Tiguaallu aningaasat taakku sølvit 30-t taassumunnga naliliunneqartut Israelip qitornaanit nalilerneqarami ;
40027010	taakkulu Marriortup Narsaataanik pisissutigaat , soorlu Naalakkap peqqusimagaanga . "
40027011	Taava Jiisusi naalagaatitamut sassartitaavoq . Naalagaatitallu aperaa : " Juutit kunngigaatsit ? " Jiisusi akivoq : " Soorlu nammineq oqartutit . "
40027012	Palasiunerilli utoqqaanertallu unnerluussutaannut akinngilluinnarpoq .
40027013	Taava Pilatusip oqarfigaa : " Illit pillutit unnerluussuterpassuit tusaanngiligit ? "
40027014	Oqaatsimilli ataatsimilluunniit akinngilaa naalagaatitaq tupigusungaalersillugu .
40027015	Nalliussinerup nalaani naalagaatitap parnaarussat ilaat ataaseq inuit piumasaat malillugu iperagaatittarpaa .
40027016	Taamanilu parnaarussaqarpoq oqallisaaqisumik Jiisusi-Barabbamik atilimmik .
40027017	Katersuussimatillugillu Pilatusip aperai : " Kina iperagaateqquisiuk ? Jiisusi-Barabba imaluunniit Jiisusi , Kristusimik taasaq ? "
40027018	Nalunngilaami pisitaaneranut sinnganeq pissutaasoq .
40027019	Pilatusilu eqqartuussivimmi issiatillugu nuliata oqariartorfigitippaa : " Iluartoq taanna sussanngilat ; unnuarmi taanna sinnattoralugu naalliuutigeqaara . "
40027020	Palasiunerilli utoqqaanertallu inuit kajumissaarpaat Barabba iperagaatinniaqqullugu Jiisusilu toqutaatillugu .
40027021	Naalagaatitallu aperimmatik : " Ukua arlaat kina iperagaaqquisiuk ? " akipput : " Barabba . "
40027022	Pilatusip aperai : " Taavami Jiisusi Kristusimik taasaq qanoq pissavara ? " Tamarmik oqarput : " Sanningasulimmut kikiattorneqarli ! "
40027023	Aperai : " Sumimmi ajortumik iliorami ? " Sulili nipittoriaannarlutik nilliapput : " Sanningasulimmut kikiattorneqarli ! "
40027024	Pilatusilli paasigamiuk qanoq ilioriarfissaarulluni uivertussanngussammatalu imermik tigusivoq inuillu isigitillugit assani asappai oqarlunilu : " Pinngitsuuvunga taassuma aavanut . Ilissiuna piliarsi . "
40027025	Tamarsuarmillu akipput : " Aava pili uatsinnut qitornatsinnullu . "
40027026	Taava Barabba taakkununnga iperagaatippaa , Jiisusili iperartorteriarlugu sanningasulimmut kikiattugassanngortippaa .
40027027	Taava naalagaatitap sakkutuuisa Jiisusi pallittaalisamut eqquppaat nakkutilliisullu tamaasa katersorlugit ungusaritillugu .
40027028	Atisaariarlugulu sakkutuut qallersaataannik aappallarissumik atisitippaat ;
40027029	kapinartulinnillu perlaasamik niaqorusiorlutik niaquanut ivertippaat , talerpiatigullu sullortuumik tigumisserpaat seeqqumiarfigalugulu mittatigalugu oqarlutik : " Pilluarna , juutit kunngiat ! "
40027030	Qitserarpaallu , sullortoorlu tigullugu niaquatigut anaalerpaat .
40027031	Mittatigereeramikkulu qallersaataarpaat namminerlu atisai atitillugit . Taava aallaruppaat sanningasulimmut kikiattoriartorlugu .
40027032	Aqqutaani angut Kyrenemioq Siimuumik atilik naapippaat , taannalu pinngitsaalivaat sanningasulissaa ersoqqullugu .
40027033	Ornigartik Golgatamik atilik - isumaqartoq : Niaqornaq - tikikkamikku
40027034	viinnimik sungarnitsumik akusamik imigassippaat ; ooqattaaraluaramiulli imerumanngilaa .
40027035	Sanningasulimmut kikiattoreeramikku atisai immeraatigalugit imminnut agguaappaat .
40027036	Tamaangalu ingillutik nakkutigaat .
40027037	Niaquatalu qulaanut allagartaliussimavaat taassumunnga unnerluussissutaasoq imaattoq : " Tassa Jiisusi , juutit kunngiat . "
40027038	Taassumunnga ilagitillugit piiaasut marluk sanningasulimmut kikiattorneqarput , aappaa talerpiata tungaani aappaalu saamiata tungaani .
40027039	Saneqquttullu mitaatigaat ileqimisaartorlutillu
40027040	oqarlutik : " Naalaffimmik ingutserisutit sanaqqiisutillu ullut pingasut ingerlaneranni , Guutip ernerippatit imminut annaanniarit , sanningasulimmiillu aqqarit . "
40027041	Palasiunerittaaq allakkanillu ilisimasut utoqqaanertallu ilagalugit taamatut mittatigaat ima oqarlutik :
40027042	" Allat annaattaraluaramigit imminut annaanneq sapilerpoq . Israelip kunngia , sanningasulimmiit maanna aqqarli , taava upperilissavarput .
40027043	Guuti tatigaa , taassuma nuannarisariguniuk maanna aniguisilliuk . Oqarpormi : Guutip erneraanga . "
40027044	Aammattaaq piiaasut sanningasulimmut kikiattugaaqataasa taamatut mitaatigaat .
40027045	Nalunaaquttalli akunnerisa arfernanniit nunarsuarmi tamarmi taarsivoq akunnerit qulingiluaat tikillugu .
40027046	Akunnerillu qulingiluaanni Jiisusi nipitoorsuarmik nillerpoq : " Elí , Elí ! lemá sabaktá ni ? " - isumaqartoq : " Guutiga , Guutiga ! Sooq qimappinga ? "
40027047	Tassani qeqartut ilaasa tamanna tusaramikku oqarput : " Elia aggeqquaa . "
40027048	Erniinnarlu taakkua ilaata arpalluni svampi tigullugu seernartumik milluarteriarlugu sullortuumut kappullugu immippaa .
40027049	Ilaali oqarput : " Takoriartigu Eliap annaakkiartussaneraa . "
40027050	Jiisusili nipitoorsuarmik nilleqqippoq anerningerlunilu .
40027051	Takuallu , naalaffiup saagua marlunngorluni quliminiit atiminut siippoq . Nunalu sajuppoq , qaarsullu qullorput ;
40027052	ilerfillu ammarput , illernartullu sinippaartut ilaasa amerlasuut timaat makipput ;
40027053	iliverminnillu anillutik makinnerata kingornagut illoqarfimmut illernartumukarput amerlasuunullu takutillutik .
40027054	Sakkutuulli naalagaata Jiisusimillu nakkutilliisoqataasa nunap sajunnera pisullu allat takugamikkit annilaangaarput oqarlutik : " Ilumut taanna Guutip erneraa . "
40027055	Tassaniipputtaaq arnat amerlasuut asianit isiginnaarlutik ; taakkua Jiisusi Galilæamiit ilagisimavaat kiffartuullugulu .
40027056	Taakkua ilagaat Maria Magdalene , Maria Jaakup Josefillu anaanaat Zebedæusillu ernerisa anaanaat .
40027057	Unnummat angut pisooq Arimatæamioq Josefimik atilik tikiuppoq ; taannattaaq Jiisusimut ajoqersuganngorsimavoq .
40027058	Taassuma Pilatusi ornippaa Jiisusip timaa qinnutigalugu , Pilatusilu peqqusivoq tunniunneqassasoq .
40027059	Taava Josefip Jiisusip timaa tigullugu ilupaassiamut ipeqanngitsumut immuppaa ,
40027060	ilivissamullu nutaamut qaarsumi namminerminut ilullisitarisimasaminut ilivaa , ilerfullu paava ujarassuarmik assakartitsivigaa qimagullunilu .
40027061	Tassaniippulli Maria Magdalene Mariaqataalu ilerfup akiani issiallutik .
40027062	Aqaguani , tassa ullup piareersarfiup aqaguani , palasiunerit farisiiarillu ataatsimoorlutik Pilatusimukarput
40027063	oqarlutik : " Naalagaq , eqqaavarput peqquserluttoq taanna inuugallarami oqartoq : Ullut pingasunngorpata makikkumaarpunga .
40028001	Sabbati qaangiulluni sabbatip-akunnerata ulluisa siullianni qaalersoq Maria Magdalene Mariaqataalu ilivermukarput .
40028002	Takuallu , nuna sajuttorsuanngorpoq Naalakkap inngilia qilammit aqqarmat ujarallu ilerfup paanit assakartillugu ingiffigalugulu .
40028003	Isikkua innaallannertut ippoq , atisaalu aputitut qaqortigaaq .
40028004	Paarsisut taanna ersiginermit sajupput toqusutullu ilillutik .
40028005	Inngililli arnat oqarfigai : " Erseqinasi , Jiisusi sanningasulimmut kikiattugaasoq ujarissi ilisimavara .
40028006	Maaniinngilaq , makissimavoq , soorlu oqartoq . Qaallusi innanngavigigalua takusiuk .
40028007	Tuaviorlusi ajoqersugai oqarfigiartorsigit toqusunit makissimasoq . Takuallu , Galilæamut siuleriumaarparsi , tassani takujumaarparsi . Tassa oqarfigaassi . "
40028008	Arnat tuaviinnaq iliveq qimappaat ersillutik nuannaangaarlutillu , arpaannarlu ajoqersugai nalunaarfigiartorpaat .
40028009	Takuallu Jiisusip naapikkiartorpai ilassillugillu . Ornillugulu isigai eqillugit pallorfigaat .
40028010	Taava Jiisusip oqarfigai : " Erseqinasi , qatanngutikkalu oqarfigiartorsigit Galilæamukaqqullugit ; tassani takujumaarpaannga . "
40028013	oqarpullu : " Ima oqassaasi : Ajoqersugaasa unnuakkut tikiullutik sinitsilluta tillippaat .
40028017	Takugamikkulu pallorfigaat , ilaalli qularput .
40028018	Jiisusillu ornippai oqarfigalugillu : " Qilammilu nunamilu pissaaneq tamarmi uannut tunniussaavoq .
40028019	Taamaattumik aallarlusi inuiaqatigiit tamaasa uannut ajoqersuganngortissigit kuillugit Ataatap Ernerullu Anersaallu Illernartup aqqani
40028020	ajoqersorlugillu ilissinnut peqqussutikka tamaasa maleruaqqullugit . Takuallu , ullut tamaasa najorpassi silarsuup naggatissaanut allaat . "
41001001	Jiisusi-Kristusimik Guutip erneranik iivangkiiliup aallaqqaataa .
41001002	Soorlu pruffiitip Esajap allagaani allassimasoq : Takuat , inngiliga illit siunikkut aallartippara , taassuma aqqutissat iluarsassavaa .
41001003	Inoqajuitsumi suaartoqarpoq : Naalakkap aqqutissaa iluarsarsiuk , aqqusininnguit ingerlavissai nalimmatsersigit !
41001004	- taamatut Johannesi Kuisisoq inoqajuitsumi saqqummerpoq oqaluussissutigalugulu kuissut allamik isumataaqqussut ajortit isumakkeerneqaatissaannik .
41001005	Judæamiut Jerusalemimiullu tamarmik ornippaat , kuussuarmilu Jordanimi taassumunnga kuisipput ajortitik anngiiaatigalugit .
41001006	Johannesi atisaqarpoq qatigattuup meqquinik sanaamik qiteruteqarlunilu amiusumik , inuussutigaalu pillertat tungusunnitsuullu nunaannarmi nassaaq .
41001007	Imalu oqaluussivoq : " Kingunikkut tikiutissaaq uannit nakuunerusoq , uangalu qinngaqquppunga peqillunga singii qilerussaassallugit .
41001008	Uanga imermik kuivassi , taassumali Anersaamik Illernartumik kuissavaasi . "
41001009	Ulluni taakkunani Jiisusi Nazaretimit Galilæamiittumit tikiuppoq Jordanimilu Johannesimut kuisilluni .
41001010	Imermit qaqillunilu takuaa qilaat qupisut Anersaallu tuisut illuni aqqarfigigaani ;
41001011	nipilu qilannit tutsiuppoq : " Illit tassaavutit ernera asasara , nuannarisaraakkit ! "
41001012	Erniinnaq Anersaap inoqajuitsumut aallartippaa .
41001013	Ullunilu 40-ni inoqajuitsumiippoq Saatanimillu usserneqarluni ; nersutit nujuartat akornanniippoq , inngilillu kiffartorfigaat .
41001014	Johannesi parnaarussivimmut pisinneqareersoq Jiisusi Galilæamut pivoq Guutillu iivangkiiliua oqaluussissutigalugu
41001015	oqarluni : " Piffissaq nalliuppoq , Guutillu naalagaaffia qanillivoq ; allamik isumataaritsi , iivangkiiliulu upperisiuk ! "
41001016	Jiisusi Galilæap Tasersuata sinaagut ingerlagami takuai Siimuut taassumalu qatanngutaa Andreasi tasersuarmi qassusersortut , aalisartuugamimmi .
41001017	Jiisusip oqarfigai : " Qaallusi malissinga , taava inunnik aalisartunngortissavassi . "
41001018	Erniinnarlu qassutitik ilaginnaannarlugit malippaat .
41001019	Ingerlaqqitsiarami takuai Jaaku Zebedæusip ernera qatanngutaalu Johannesi umiatsiaami qassutitik passukkaat .
41001020	Erniinnaq qaaqquai ; ataatartillu Zebedæusi sulisitatillu umiatsiaamiittut qimaannarlugit malippaat .
41001021	Taava Kapernaumimut pipput . Sabbati nalliummat erniinnaq synagogimut iserpoq ajoqersuillunilu .
41001022	Ajoqersuutaalu tupigusuutigingaarpaat naalattariaqartutut ajoqersormatik allakkanik ilisimasutut pinnani .
41001023	Taamanerpiaq synagogianniippoq angut minguttuumik anersaalik , taannalu nilliavoq :
41001024	" Illit sussagatsigut , Jiisusi Nazaretimioq ! Tikiuppit suujunnaarsikkumalluta ? Kinaasutit nalunngilara : Guutip illernartua ! "
41001025	Jiisusilli anersaaq avoqqaaraa oqarlunilu : " Nipangerit , taassumanngalu anigit ! "
41001026	Anersaallu minguttuup nutsuppaa , nillerujussuarlunilu taassumannga anivoq .
41001027	Tamarmik annilaangaaramik ataatsikkut oqallisilerput oqarlutik : " Tamanna sunaana ? Ajoqersuut nutaaq naalattariaqartoq ! Allaat anersaat minguttuut naalakkermatik naalappaat ! "
41001028	Galilæamilu tamarmi erniinnaq tusaamaneqalerpoq .
41001029	Synagogimit anigamik erniinnaq Siimuup Andreasillu illuannut iserput Jaaku Johannesilu ilagalugit .
41001030	Siimuup sakia arnaq kissarneqarluni nalavoq , erniinnarlu Jiisusi tamatuminnga oqaluttuuppaat .
41001031	Taava ornillugu assaatigut tiguaa makitillugulu , erniinnarlu kissarneerukkami saqqippai .
41001032	Unnummat seqinerlu tarrereermat napparsimasut anersaapilullillu tamaasa taassumunngaappaat ,
41001033	illoqarfiullu inui tamarmik matup silataani katersuupput .
41001034	Assigiinngitsunik nappaateqartut amerlasuut ajorunnaarsippai anersaapiluittaarlu amerlasuut anisillugit ; anersaapiluillu oqaaseqaqqunngilai , kinaaninimi nalunngimmassuk .
41001035	Ullaaralaannguaq suli taartoq Jiisusi makippoq , inoqanngitsumukarporlu tassanilu qinulluni .
41001036	Siimuup ilaasalu tuaviinnaq malippaat ,
41001037	nanigamikkulu oqarfigaat : " Tamarmik ujarpaatsit . "
41001038	Oqarfigaali : " Allanukarta , illoqarfeeqqanut matuma eqqaaniittunut , taakkunanissaaq oqaluussisinnaaniassagama ; tamanna pillugu aallarpunga . "
41001039	Taava angalaarpoq synagogiinilu Galilæa tamakkerlugu oqaluussisarluni anersaapilunnillu anisitsisarluni .
41001040	Taava pupissoq Jiisusimut pivoq ; seeqqumiarfigalugulu qinnuigaa oqarluni : " Piumaguit mingukkunnaarsissinnaavarma . "
41001041	Jiisusip naakkitsaateqigamiuk assani isatsillugu attorpaa oqarfigalugulu :
41001042	Erniinnarlu pupinnerata qimappaa , mingukkunnaarporlu .
41001043	Jiisusip sukangasumik oqaluffigaa erniinnarlu aallartillugu
41001044	oqarfigalugulu : " Kimulluunniit oqaatiginiaqinagu ; palasimulli takutikkiartorit , mingukkunnaarnerillu pillugu Mosesip pilliutissatut aalajangersimasai pilliutigikkit inunnut uppernarsaatitut . "
41001045	Qimagukkamili angutip taassuma piniataaqaluni tamaginni oqaaseq oqaluussissutigilerpaa Jiisusi tamanut saqqumisumik illoqarfimmut sumulluunniit isersinnaajunnaarsillugu avataanili inoqanngitsumiittariaqalersillugu . Taamaakkaluartoq inuit tamanit ornigartuarpaat .
41002001	Ullut qassiialuit qaangiuttut Jiisusi kingumut Kapernaumimut pimmat tusaamaneqalerpoq inigisaminiittoq .
41002002	Inuillu katersuussimasut amerlangaaramik matup silataaniluunniit inissaarupput ; oqaaserlu taakkununnga oqaluutigaa .
41002003	Taava taassumunnga tikiuppaat nukillaarsimasoq - inuit sisamaallutik akiarlugu .
41002004	Inunnilli Jiisusi tikissinnaannginnamikku illup qaava Jiisusip nalaaniittoq piiarpaat ; ammaramikkulu nukillaarsimasoq nallavianiitillugu ningippaat .
41002005	Jiisusip uppersusiat takugamiuk nukillaarsimasoq oqarfigaa : " Erneq , ajortinnik isumakkeerfigineqarputit . "
41002006	Allakkanilli ilisimasut ilaat tassani issiasut uummatimikkut isumaliorput :
41002007	" Qanoq taama oqarsinnaava ? Guuti mitappaa . Kina Guutiunngitsoq ajortinik isumakkiisinnaava ? "
41002008	Jiisusip anersaamigut erniinnaq ilisimaleramiuk imminni taama eqqarsaateqartut oqarfigai : " Sooq uummatissigut taama eqqarsarpisi ?
41002009	Suna ajornannginnerua nukillaarsimasumut oqassalluni : Ajortinnik isumakkeerfigineqarputit , imaluunniit : Nikuigit , nallaviit tiguuk angalaarlutillu ?
41002010	Ilisimaqqullusiulli Inuup Ernera ajortinik nunarsuarmi isumakkiisinnaatitaasoq " - nukillaarsimasoq oqarfigaa :
41002011	" Oqarfigaakkit : Nikuigit , nallaviit tiguuk angerlarlutillu ! "
41002012	Nikuipporlu , erniinnarlu nallavini tigoriarlugu qimaguppoq inuit tamarmik isigigaanni ; inuillu tamanna annilaarutigingaarpaat , Guutilu unnersiutigaat oqarlutik : " Taama ittumik takusimanngisaannarpugut ! "
41002013	Jiisusi kingumut tasersuup sinaanukarpoq , inuillu tamarmik ornippaat , ajoqersorpaalu .
41002014	Ingerlaqqikkami takuaa Levi Alfæusip ernera ilanngaaseriffimmi issiasoq , oqarfigaalu : " Malinnga ! " Nikuillunilu malippaa .
41002015	Kingorna Jiisusip nerrivimmeeqatigaa illuani ; aammattaaq ilanngaaserisut ajortuliortullu amerlasuut Jiisusi ajoqersugaalu nerrivimmeeqatigaat , taassuminngami malinnittut amerlaqigamik .
41002016	Farisiiarit allakkanik ilisimasortaasa takugamikku ajortuliortut ilanngaaserisullu nereqatigigai ajoqersugai aperaat : " Sooq ilanngaaserisut ajortuliortullu nereqatigai ? "
41002017	Jiisusilli tamanna tusaramiuk oqarfigai : " Peqqissut nakorsamik pisariaqanngillat , napparsimasulli . Tikiutinngilanga iluartut qaaqqujartorlugit , ajortuliortulli . "
41002018	Johannesip ajoqersugai farisiiarillu iisinnginniarput . Taava Jiisusimut tikiuttoqarpoq imalu aperalugu : " Sooq Johannesip ajoqersugai farisiiarillu ajoqersugaat iisinnginniartarpat illilli ajoqersukkatit iisinnginniassanatik ? "
41002019	Jiisusip akivai : " Uissap ikinngutai katittorsiornermi iisinnginniarsinnaappat uissaq najuutsillugu ? Uissaq najortigitillugu iisinnginniarsinnaanngillat .
41002020	Ullulli nalliukkumaarput uissap taakkunannga aallarunneqarfissai , ullorlu taanna iisinnginniarumaarput .
41002021	Annoraamineq eqissimanngitsoq qallersaammut pisoqqamut ilaartuutigineqarneq ajorpoq ; ilaartuutimmi nutaajusup pisoqaq alittussavaa alinneq annerulersillugu .
41002022	Viinnilu nutaaq puunut amiusunut pisoqqanut immiunneqarneq ajorpoq viinnip puut qartorassammagit , viinnilu puullu aserorlutik . Tassami , viinni nutaaq puuni nutaaniissaaq ! "
41002023	Sabbataagaa Jiisusip narsaatit karrillit aqqusaarpai , ingerlatillutillu ajoqersugai karrertaqarfinnik nutsuilerput .
41002024	Taava farisiiarit oqarfigaat : " Uku takukkit , sooq sabbatimi ajornartitaasumik iliorpat ? "
41002025	Jiisusilli oqarfigai : " Atuarsimanngisaannarpisiuk Daavi taamani angutitanilu nerisassaarullutik kaaleramik qanoq iliortoq ,
41002026	Ebjatari palasiunerutillugu Daavi Guutip illuanut isertoq timiusanillu saqqumisitanik palasinuinnaq nereqqusaasunik nerisoq allaallu angutitani tunillugit ? "
41002027	Oqarfigaalu : " Sabbati pilersitaavoq inuk pillugu , inullu pinngortitaanngilaq sabbati pillugu .
41002028	Taamaattumik Inuup Ernera sabbatimuttaaq naalagaavoq . "
41003001	Jiisusi synagogimut iseqqippoq . Tassaniippoq angut toqungasumik assalik .
41003002	Alapernaarsorpaallu sabbatimi ajorunnaarsikkumaarneraa , unnerluutigisinnaajumallugu .
41003003	Jiisusi angummut toqungasumik assalimmut oqarpoq : " Nikueriarlutit qaagit qiterlinngorlutit ! "
41003004	Taava oqarfigai : " Sorleq ajornartitaanngila : Sabbatimi ajunngitsumik iliorneq imaluunniit ajortumik iliorneq , inuunermik annaassineq imaluunniit toqutsineq ? " Taakkuli nillinngillat .
41003005	Siallugit isigai kamalluni , uummataallu manngertissimasut aliasuutigalugit angut oqarfigaa : " Assat isaaguk ! " Isaammanilu assaa ajorunnaarpoq .
41003006	Taava farisiiarit aninasuarput , Herodesimillu tapersersuisut peqatigalugit aalajangiipput toqutaatikkumallugu .
41003007	Jiisusi ajoqersukkani ilagalugit tasersuup eqqaanut nigorpoq , inuppassuillu Galilæameersut malinnaapput . Aammattaaq Judæamiit ,
41003008	Jerusalemimiit , Idumæamiit , Jordanip ungataaniit nunamillu Tyrusip Sidonillu eqqaannit inuppassuit tikiussorput suliarisai tamaasa tusaramikkit .
41003009	Ajoqersukkanilu oqarfigai umiatsiaamik atugassaminnik piareersimatitseqqullugit inuit pillugit , ninniortissanngimmanni .
41003010	Amerlaqisummi ajorunnaarsimmagit ajuutillit tamarmik qerlertoruuffigaat attorumallugu .
41003011	Anersaallu minguttuut takugaangamikku isigaasa saannut pallortarput suaartartarlutillu : " Illit Guutip erneraatit ! "
41003012	Kinaaninili oqaatigeqqunngivippaa .
41003013	Jiisusi qaqqamut majuarpoq namminerlu qaaqqujumasani imminut qaaqqullugit , taakkualu ornippaat .
41003014	Aqqaneq-marluk qinerpai taallugillu apustilinik najoqqulluni oqaluussiartortikkumallugillu ,
41003015	piginnaassuseqartippaalu anersaapilunnik anisitsisinnaanissamut .
41003016	Uku aqqaneq-marluk qinerpai : Siimuut Petrusimik taaguusikkani ,
41003017	Jaaku Zebedæusip ernera Johannesilu taassuma qatanngutaa Boanergesimik taaguuserlugit , imaappoq : " Kallerup erneri " ,
41003018	Andreasilu Filipilu Bartholomæusilu Matthæusilu Tuumalu Jaakulu Alfæusip ernera Thaddæusilu Siimuullu Kana'anikkuusoq
41003019	Judasilu Iskarioti , taanna killuussisaa .
41003021	Eqqarliisa tamanna tusaramikku ornippaat aallugu , paatsiveerutivissimasorigamikku .
41003022	Allakkanillu ilisimasut Jerusalemimiit aterlutik tikiuttut oqarput : " Beelzebulip pulasimavaa ! Anersaapiluit naalagaanerat ikiortigalugu anersaapiluit anisittarpai . "
41003023	Taava qaaqquai assersuutitigullu oqarfigalugit : " Qanoq ililluni Saatanip Saatani anisissinnaavaa ?
41003024	Naalagaaffik imminut akerlilersuleruni atasinnaassanngilaq .
41003025	Illulu imminut akerlilersuleruni atasinnaassanngilaq .
41003026	Saatani imminut assortuleruni imminullu akerlilersuleruni atasinnaanngilaq , suujunnaassaarlu .
41003027	Kinaluunniit nakuuserluni nakuarsuup illuanut isersinnaanngilaq pigisaanik piiaaffiginiarlugu nakuarsuaq qilersoqqaarsimanngikkuniuk . Aatsaammi taamaalioreeruni ujajaaffigisinnaavaa .
41003028	Ilumut oqarfigaassi : Inuit qitornaat tamanik isumakkeerfigineqassapput , ajortuliaminnik mitalliinerminnillu , qanorluunniit atsigisumik mitallersimagaluarunik .
41003029	Anersaamulli Illernartumut mitallertoq naassaanngitsumik isumakkeerfigineqanngisaannassaaq , ajortuliarli naassaanngitsoq pisuussutigissavaa . "
41003030	Oqarsimappummi : " Minguttuumik anersaaliuvoq . "
41003031	Taava Jiisusip anaanaa nukaalu tikiupput , isertitsillutillu aatippaat namminnerli silataaniiginnarlutik .
41003032	Jiisusi issiavoq inuppaalussuit ilusimagaanni , oqarfigaallu : " Anaanat , nukkatit najatillu silatangiupput apeqqutigalutit . "
41003033	Akivaali : " Anaanaga nukakkalu kikkuugamik ? "
41003034	Ilullunilu issiasut siallugit isigai oqarlunilu : " Takuuk , aajuku anaanaga nukakkalu .
41003035	Guutimmi piumasaanik iliortoq tassaavoq qatanngutiga angut qatanngutigalu arnaq anaanagalu . "
41004001	Jiisusi tasersuup sinaani ajoqersueqqilerpoq . Inuppassuillu katersorfigaat tasersuarmi umiatsiaamut ikisariaqalersillugu tassanilu ingilluni , inuillu tamarmik nunamiipput tasersuup sinaani .
41004002	Assersuutitigullu amerlasuunik ajoqersorpai , ajoqersuisillunilu oqarfigai :
41004003	" Tusarnaaritsi ! Naatsiiassanik siaruarterisoq siaruarteriartorpoq .
41004004	Siaruartigaasa ilaat aqqusinermut tupput , timmissallu tikiullutik nungullugit pukuppaat .
41004005	Ilaat qaarsortalimmut issoqarpianngitsumut tupput puttussuutilertorlutillu issortaa saattunnguummat ;
41004006	seqinerlu qullarluariarmat uupput , sorlaqannginnamillu toqupput .
41004007	Ilaat naasupiluit kapinartullit akornannut tupput , naasupiluillu kapinartullit naajartorput ipitillugillu inerititaqartinnagit .
41004008	Ilaalli issorissumut tupput inerititaqarlutillu ; naajartorput alliartorlutillu , ilaallu inerititaqarput 30-riakkanik , allat 60-eriakkanik allallu 100-riakkanik . "
41004009	Oqarporlu : " Tusarsinnaasunik siutilik tusarli ! "
41004010	Kisimiilermallu najortaasa taakkualu aqqaneq-marluk assersuutinik taakkuninnga apersorpaat .
41004011	Akivaalu : " Ilissi Guutip naalagaaffiata anngigisaanik tunineqarpusi , ilaginngisassinnulli tamakku tamarmik assersuutitigut pisarput
41004012	isigisaqartuassammata , kisianni paasisaqassanatik , tusaasaqartuassammata , kisianni siunersisaqassanatik , saanniaqqunagit isumakkeerfigineqaqqunagillu . "
41004013	Oqarfigaalu : " Assersuut taanna paasinngilisiuk ? Taava qanoq ilillusi assersuutit allat paasisinnaassavisigit ?
41004014	Naatsiiassanik siaruarterisup oqaaseq siaruarterpaa .
41004015	Aqqusinermiittut oqaatsip tuffii ima pisarput : Oqaaseq tusaraangassuk Saatani erniinnaq aggertarpoq oqaaserlu taakkunani siaruarterneqarsimasoq peertarlugu .
41004016	Qaarsortalimmut siaruarterneqartut tassa oqaatsimik tusartut erniinnarlu nuannaarlutik ilassinnittut ,
41004017	imminnili sorlaqannginnamik sivikitsuinnarmik atasarput , kingornalu oqaaseq pillugu atugarliornerit qinugineqarnerilluunniit nalliukkaangata erniinnaq tunussisarput .
41004018	Allaapput naasupiluit kapinartullit akornannut siaruarterneqartut ; taakku tassa oqaatsimik tusartut ,
41004019	silarsuarmili matumani isumakuluutit pisuussutillu nakutitsinerisa sunullu tamanut pileritsannerit nalliullutik oqaaseq ipitittarpaat inerititaqanngitsoortillugu .
41004020	Issorissumili siaruarterneqartut tassa oqaatsimik tusartut ilassillugulu inerititaqalerlutillu 30-riakkanik , 60-eriakkanik 100-riakkanillu . "
41004021	Taava oqarfigai : " Nanerussamik eqqussisoqartarnerpa nappartap ataanut nallaviulluunniit ataanut inissinniarlugu ? Eqqunneqartannginnerpa qullilerfimmut ikkunniarlugu ?
41004022	Isertugaqanngilarmi takussaalersussaanngitsumik toqqorsimasoqaranilu saqqummertussaanngitsumik .
41004023	Tusarsinnaasunik siuteqartoqaruni taanna tusarli ! "
41004024	Oqarfigaalu : " Tusakkasi sianiginiarsigit ! Uuttuutigisassinnik uuttuiffigineqarumaarpusi , tapiiffigineqarumaarlusilumi .
41004025	Peqartormi tunineqassaaq , peqanngitsorlu pigisaminik allaat arsaarneqassaaq . "
41004029	Karrilli inerikkaangata erniinnaq killuilersarpoq katersuiffik nalliummat . "
41004030	Oqarporlu : " Guutip naalagaaffia sumik assissarsisinnaavarput assersuulluunniit suna atorlugu oqaatigissavarput ?
41004031	Soorlu tassa siinuppip naatsiiassartaa : Nunamut ikkunneqarnermini nunarsuarmi naatsiiassanit tamanit minnerusarpoq ;
41004032	siaruarterneqareeraangamili allisarpoq naatitanit allanit tamanit annerulersarluni avalequteqalerluni angisuunik alannguani qilaap timmiai ulluliorsinnaalersillugit . "
41004033	Assersuutit taamaattut amerlasuut atorlugit oqaaseq taakkununnga oqaatigaa paasinnissinnaanerannut naapertuuttumik ;
41004034	tamatigullu assersuutit atorlugit oqaluffigisarpai , kisimiittaraangamilli tamaasa ajoqersukkaminut nassuiartarpai .
41004035	Ulloq taanna unnummat Jiisusip oqarfigai : " Akianut ikaarta . "
41004036	Inuillu qimallugit umiatsiaami issimaffigisaminiittoq ilagalugu aallarput , umiatsiaallu allattaaq ingiaqataapput .
41004037	Taava anorlersorsuanngorpoq kaavittuliorluni , mallillu umiatsiaq qarsuavaat ulikkaangajallugulu immatsillugu .
41004038	Jiisusili aquani sinippoq akisaasami nalalluni . Taava itersarpaat oqarfigalugulu : " Ajoqersuisoq , umiialersugut soqutiginngiliuk ? "
41004039	Makillunilu anorersuaq appisaluuppaa tasersuarlu oqarfigalugu : " Nipangerit , qatsorit ! " Taava anoraarulluinnarpoq manissilluinnarlunilu .
41004040	Oqarfigaalu : " Sooq nangiarpisi ? Suli uppersuseqalinnginnassi ? "
41004041	Ersingaalerpullu imminnullu oqarfigalutik : " Kinaammanuna anorersuup tasersuullu naalakkaat ? "
41005001	Taava tasersuup illuatungaanut Gerasamiut nunaannut pipput .
41005002	Jiisusi umiatsiaamit niuniariarmat angutip minguttuumik anersaallip ilivilianit ornippaa .
41005003	Angut taanna iliverni ineqarpoq allaallu kalunnernik qilersorsimatinneq ajornarluni ;
41005004	qasseeriarluni isikkamigut saviminernik qajannaaruserneqartarsimagaluarpoq kalunnernillu qilersorneqartarluni , kalunnerilli kittorartarpai isikkamigullu qajannaarutit aserorlugit peertarlugit . Kialluunniit noqqillatsissinnaanngilaa ;
41005005	unnuakkut ullukkullu ilerfit akornanni qaqqanilu angalaartuarpoq suaartarlunilu nilliallunilu imminullu ujaqqanik kaattarluni .
41005006	Jiisusi ungasillugu takugamiuk arpaannaq ornippaa pallorfigalugulu
41005007	nipitoorsuarmillu suaarluni : " Uanga sussagakkit , Jiisusi , illit Guutip Qutsinnerussaartup ernera ! Guuti naqqissigalugu ilungersorlunga qinnuigaakkit : Anniarteqinanga ! "
41005008	Jiisusimmiuna ima oqarfigisimagaa : " Anersaaq minguttuujusutit , angummit anigit ! "
41005009	Jiisusillu aperaa : " Qanoq ateqarpit ? " Akivaa : " Legionimik ateqarpunga , amerlaqigattami . "
41005010	Ilungersorlunilu qinnuigaa najugarisaminnit aallarteqqunatik .
41005011	Qaqqami tassaniipput puulukerpassuit nerisassarsiortut .
41005012	Anersaapiluillu qinnuigaat : " Puulukinukartitsigut ikkununnga , pulaffiginiassavavut . "
41005013	Tamatuminnga akuerai . Anersaallu minguttuut angummit anipput puulukinullu pulallutik ; puulukerpassuillu 2.000-it missigisaat innaarsukkut tatsimut nakkakaapput ipillutillu .
41005014	Puulukinilli paarsisut qimaapput tamannalu illoqarfimmi nunaannarmilu oqaluttuaralugu , inuillu tikiupput qanoq pisoqarsimanera takuniarlugu .
41005015	Jiisusi tikikkamikku takuaat anersaapiloqartuugaluaq legionimik immini peqarsimagaluartoq issiasoq atisisimalluni silaqarluarlunilu ; ersilerpullu .
41005016	Isiginnaarsimasulli taakku nassuiaappaat anersaapiloqartuugaluup puulukillu qanoq pisimanerat oqaluttuaralugit .
41005017	Taava qinnuigilerpaat eqqaminnit qimaguteqqullugu .
41005018	Jiisusi umiatsiaamut ikilersoq anersaapiloqartuugaluup qinnuigaa ilagiumallugu .
41005019	Jiisusilli itigartippaa oqarfigalugulu : " Ilannut angerlarniarit , oqaluttuutikkillu Naalakkap ilinnut qanoq iliorsimanerinik tamanik ilinnillu nallittuisimaneranik . "
41005020	Taava aallarpoq Dekapolisimilu tamanut oqaluttuarilerlugit Jiisusip imminut qanoq iliorsimaneri tamaasa ; tamarmillu tupigusupput .
41005021	Jiisusi uterluni umiatsiaamik akianut ikaareermat tasersuup sinaaniitillugu inuppassuit katersuuffigaat .
41005022	Taava synagogimi pisortaasut ilaat Jairusimik atilik tikiuppoq , Jiisusilu takugamiuk isigaasa saannut pallorpoq
41005023	ilungersorlunilu qinnuigalugu : " Paninnguara toqulerpoq , assannik patikkiartorumasuugaluarukkutoq annaanneqaqqullugu inooqqullugulu . "
41005024	Taava Jiisusip ingerlaqatigaa , inuppassuillu malippaat ninniortillugu .
41005025	Tamaaniipporli arnaq ukiuni aqqaneq-marlunni aaqartuarsimasoq
41005026	amerlasuunillu nakorsarneqarluni anniartarsimaqisoq pigisanilu tamaasa atorsimallugit pitsaanerulernanili , allaammi ajorneruliinnarsimalluni .
41005027	Jiisusi tusaamavaa ; inuillu akornanniilluni tunuaniit ornippaa qallersaataalu attorlugu ,
41005028	imami eqqarsarami : " Atisaaluunniit attuinnarukkit annaanneqassaanga . "
41005029	Erniinnarlu aanaarnerata aallaavia paqqerpoq , timimigullu malugaa ajoqutini ajorunnaarsinneqartoq .
41005030	Jiisusilli erniinnaq immini malugaa nukik taanna imminit anisoq , tunummullu inuit akornannut qiviarluni oqarpoq : " Kiaana atisakka attorai ? "
41005031	Ajoqersugaasa oqarfigaat : " Nammineq takusinnaavat inuit qanoq ninniortitsigigaatsit ; taamaattoq aperivutit : Kiaana attoraanga ? "
41005032	Qinerluni paasiniarpaa kina taamaaliornersoq .
41005033	Arnarlu orniguppoq annilaarnermit sajulluni immini qanoq pisoqartoq nalunnginnamiuk , pallorfigaalu qanorlu pisoqarnera tamaat eqqortumik oqaluttuaralugu .
41005034	Jiisusip oqarfigaa : " Panik , uppernerpit annaappaatit . Eqqissillutit qimagunniarit , ajoqutinnillu ajorunnaarsitaagit ! "
41005035	Suli oqalutsillugu synagogimi pisortaasup illuaneersut tikiupput oqarlutik : " Paniit toquvoq ! Sooq ajoqersuisoq suli pisarissersussaviuk ? "
41005036	Jiisusilli qanoq oqartoqartoq tusaagamiuk synagogip pisortaa oqarfigaa : " Siooranak uppersinnarit ! "
41005037	Allanullu ilageqqunngilaq kisianni Petrusimut Jaakumullu Johannesimullu Jaakup qatanngutaanut .
41005038	Taava synagogip pisortaata illuanut pipput , takuaalu inuppaalussuit nipiliortut qissallutik upillutillu ;
41005039	iserlunilu oqarfigai : " Sooq nipilioqalusilu qiavisi ? Meeraq toqunngilaq , siniinnarpoq . "
41005040	Illaatigaat ; tamaasali aniatippai meeqqallu nallavigisaanut iserluni ataataa anaanaalu ingerlaqatinilu ilagalugit .
41005041	Taava meeraq assaatigut tiguaa oqarfigalugulu : " Talitha kum ! " - isumaqarpoq : " Niviarsiaraq oqarfigaakkit : Nikuigit ! "
41005042	Niviarsiararlu erniinnaq nikuippoq angalaalerlunilu , aqqaneq-marlunnimmi ukioqarami ; tupigusunnermillu paatsiveerulluinnarput .
41005043	Jiisusilli sakkortuumik naalakkerpai pisimasoq kikkunnulluunniit oqaatigeqqunagu , oqarfigaalu nerisassaanik tuneqqullugu .
41006001	Taava Jiisusi tassannga aallarpoq illoqarfimmullu peroriartorfimminut pilluni , ajoqersugaasalu ilagaat .
41006002	Sabbatilu nalliummat synagogimi ajoqersuilerpoq ; tusarnaartorpassuillu tupigusungaalerput oqarlutillu : " Suminuku tamakku tamaasa pisimagai ? Ilisimassuseq-una suusoq taassumunnga tunniunneqarsimasoq ? Malunnangaartuliallu suunuku assaasigut pisartut ?
41006003	Una taannaannginnerpa sanasoq Mariap ernera Jaakullu Josesillu Judasillu Siimuullu angajuat ? Najai maani illoqarfitsinni najugaqannginnerpat ? " Mamiatsaatigaallu .
41006004	Jiisusilli oqarfigai : " Pruffiiti allani pinnani illoqarfimmili peroriartorfimmini eqqarliminilu illuminilu nikagineqartarpoq . "
41006005	Tassanilu malunnangaartuliorneq saperpoq , napparsimasunik ikittuinnarnik assamminik patillugit ajorunnaarsitsinermi saniatigut .
41006006	Uppinngissusiallu tupigusuutigaa . Taava illoqarfeeqqani tamatuma eqqaaniittuni angalaarpoq ajoqersuillunilu .
41006007	Jiisusip aqqaneq-marluk taakku imminut qaaqquai aallartittalerlugillu marlukkuutaarlugit anersaanullu minguttuunut naalagaassusilerlugit ,
41006008	angalaartillugillu allamik nassataqaqqunngilai taamaallaat ajaappissamik , timiusanilli pooqattamilluunniit nassataqaqqunagit , aningaasanilluunniit qiterutermioqaqqunagit ;
41006009	taamaattoq aloquteqassapput marlunnilli ilupaalisassanatik .
41006010	Oqarfigaalu : " Illumut sumulluunniit iseraangassi taanna najuinnartarsiuk ingerlaqqinnissassi tungaanut .
41006011	Tikitassili arlaanni ilassiumanngippasi tusarumanasiluunniit taava tassannga aallaritsi , isikkasilu pujoralaajarsigit taakkuninnga unnerluutiginnissutaasumik . "
41006012	Taava aallarput oqaluussillutillu inuit allamik isumataaqqullugit ;
41006013	anersaapiluillu anisippaat , napparsimasullu amerlasuut uuliamik tanippaat ajorunnaarsillugillu .
41006014	Kunngip Herodesip Jiisusi tusaamalerpaa aqqa ilisimasaalermat , inuillu oqarput : " Tassaana Johannesi Kuisisoq toqusunit makissimasoq , taamaattumillu nukiit tamakku taassumuuna sunniupput . "
41006015	Allalli oqarput : " Eliaana , " sulilu allat oqarput : " Tassaana pruffiiti pruffiititoqqat ilaattut ittoq . "
41006016	Herodesip tamanna tusaramiuk oqarpoq : " Johannesi taanna niaquersitara makissimavoq . "
41006017	Herodesimmiuna Johannesi tigusaritissimagaa parnaarussivimmilu kalunnernik qilersortillugu Herodiasi qatanngummi Filipip nulia nulissiussimasani pillugu
41006018	Johannesip ima oqarfigisimammani : " Qatanngutivit nulia ilinnut pigeqqusaanngilaq . "
41006019	Herodiasillu ajortumeerniarsaraa toqutikkumagaluarlugulu , saperlunili .
41006020	Tassami Herodesip Johannesi siooragaa nalunnginnamiuk angutaasoq iluartoq illernartorlu , taamaattumillu ajortumik pineqatsaalisaraa ; tusarnaaraangamiullu tamatigut nalornisooruteqalersarpoq , tusarnaarumasarpaali .
41006021	Taavali periarfissaqalerpoq Herodesip inuuimmini kunngikkormiortani sakkutuunullu naalagaanertaasut Galilæamilu akimasortat nalliuttorsiortimmagit .
41006022	Herodiasip paniata iserluni qitikkami Herodesi qaaqqusaalu nuannaatsatsippai . Kunngip niviarsiaq oqarfigaa : " Piumasannik sumilluunniit qinnuiginnga , taava tuniumaarpakkit . "
41006023	Uppernarsaallunilu sorpassuarnik neriorsorpaa : " Sumilluunniit qinnuigigaluarumma , allaat naalagaaffimma affaanik , tunniutissavakka . "
41006024	Taassumalu anaanani annivigalugu aperaa : " Suna qinnutigissavara ? " Akivaa : " Johannesip Kuisisup niaqua ! "
41006025	Tuaviinnarlu kunngimut iserpoq qinnuigalugulu : " Kissaatigaara Johannesip Kuisisup niaqua puugutarsuarmiitillugu erniinnaq uannut tunniutissagit . "
41006026	Kunngip tamanna assut aliatsaatigaa , uppernarsaaninili qaaqqusanilu pillugit itigartikkumanngilaa .
41006027	Taava kunngip pillakkanik toqutsisartoq erniinnaq aallartippaa naalakkerlugu Johannesip niaqua aggiutissagaa . Taassumalu parnaarussivimmukarluni Johannesi niaquerpaa ;
41006028	niaqua aggiuppaa puugutarsuarmiitillugu niviarsiamullu tunniullugu , niviarsiallu anaanaminut tunniuppaa .
41006029	Ajoqersugaasa tamanna tusaramikku ornigullutik timaa aavaat ilivermullu ilillugu .
41006030	Apustilit Jiisusimi katersuuteqqipput oqaluttuullugulu suliarisaminnik inunnullu ajoqersuutigisaminnik tamanik .
41006031	Oqarfigaalu : " Inoqanngitsumut ilagisinga ; taakkuinnaallusi tassani qasuersaatsiarsinnaavusi . " Amerlaqisummi tikiussortuarput qimaguteqqittarlutillu allaat nerinissamut piffissaarullugit .
41006032	Taava umiatsiaamik aallarput inoqanngitsumukarlutik , kisimiikkumallutik .
41006033	Amerlasuulli takuaat aallartut ilisaralugillu ; illoqarfinnillu tamanit nunakkoorlutik ornigaannukarrapput taakkunanngalu siulliullutik apuullutik .
41006034	Jiisusi niugami inuppassuit takuai , nalligingaalerpaalu savatut paarsisoqanngitsutut immata ; amerlasuunillu ajoqersulerpai .
41006035	Ualereermat ajoqersugaasa ornippaat oqarfigalugulu : " Manna soqanngilaq , unnulereerporlu .
41006036	Aallartikkit nerisassaannik pisiniartillugit inoqarfinni illoqarfeeqqanilu matuma eqqaaniittuni . "
41006037	Akivaali : " Ilissi nerisassaannik tuniniarsigit ! " Oqarfigaat : " Timiusarsiniassanerpugut denarit 200-t atorlugit uku nerisissinnaajumallugit ? "
41006038	Oqarfigaali : " Qassinik timiusaateqarpisi ? Takusariassagisi ! " Taamaalioreeramik oqarput : " Tallimat , aalisakkallu marluk . "
41006039	Taava oqarfigai inuit tamaasa ivigarissumut qorsuusumut issaateqqullugit eqimattakkuutaartillugit .
41006040	Issaappullu ataatsimoortukkuutaarlutik , ilaat 100-t ilaallu 50-it .
41006041	Timiusallu tallimat aalisakkallu marluk tiguai qilammullu aarlorluni pilluaqqullugit , timiusallu aggoriarlugit ajoqersukkaminut tunniuppai inunnut agguaateqqullugit ; aammattaaq aalisakkat taakku marluk tamanut agguaappai .
41006042	Tamarmillu qaarsillarlutik neripput ;
41006043	sinneruttullu , aalisakkattaaq , katersorpaat koorit aqqaneq-marluk ulikkaarlugit .
41006044	Nerisut angutit 5.000-iupput .
41006045	Kinguninngua Jiisusip ajoqersukkat ilungersuaffigai umiatsiaamut ikillutik akianut siuaqqullugit , Betsajdamut , nammineq inuit aallarteqqaarniaramigit .
41006046	Aallartereeramigit qaqqamut majuarpoq qinujartorluni .
41006047	Unnummat umiatsiaq tasersuarmi ikerpareersimavoq , namminerlu kisimiilluni nunamiippoq .
41006048	Takugamigit tamaviaarlutik ingerlaniarsarisut , assoramimmi , pigaarfiit sisamaanni tasersuup qaavatigut pisulluni ornippai qaangerniinnalerlugillu .
41006049	Tasersuup qaavatigut pisuttoq takugamikku aliortugaasoraat , nillialerpullu ;
41006050	tamarmimmi takuaat annilaaqalutillu . Erniinnarli oqaluutilerpai oqarluni : " Nikalloqinasi , uangaavunga erseqinasi ! "
41006051	Taava umiatsiaamut ikkivigai , qatsorporlu ; annilaartorujussuuppulli .
41006052	Timiusammi qanoq pinerat paasinngilaat , uummatimikkulli manngertiinnarput .
41006053	Ikaaramik Genesaretimut pipput tassungalu tulallutik .
41006054	Umiatsiaamillu niummata inuit erniinnaq Jiisusi ilisaraat ,
41006055	tuaviinnarlu eqqartik tamaat angallavigalugu napparsimasut nallaviiniitillugit aggiussuutilerpaat sumiiffia tusaramikku tassunga ornillugu .
41006056	Illoqarfeeqqanut illoqarfinnullu inoqarfinnullu sunulluunniit pigaangat napparsimasut niueriartortarfimmut inissittarpaat , qinnuigaallu qallersaataata nivingataannaaluunniit attorumallugu ; taassuminngalu attuisut tamarmik ajorunnaarput .
41007001	Farisiiarit allakkanillu ilisimasut ilaasa Jerusalemimiit tikiuttut Jiisusi katersuuffigaat .
41007002	Takuaallu Jiisusip ajoqersugaasa ilaat assatik mingoqartillugit , imaappoq : asaqqaarnagit , nerisut .
41007003	Farisiiarit , juutillumi tamarmik , assatik imermik itummap imaanik asaqqaarlugit aatsaat nerisarput siuaasanit kingornussarsiat maleruarumallugit ;
41007004	niueriartortarfimmit pisut errortoqqaartinnagit nerineq ajorpaat , siuaasanillu kingornussarsiat maleruartagaat allat amerlaqaat , soorlu imertarfiit ermutsillu nerisassiornermullu atortut kanngussaasut errortorneqarnissaat nallaviillu asanneqarnissaat .
41007005	Taava farisiiarit allakkanillu ilisimasut Jiisusi aperaat : " Sooq ajoqersukkavit siuaasanit kingornussarsiat malinngilaat nerisarlutilli assatik mingoqartillugit ? "
41007006	Akillugilli oqarpoq : " Ilissi ilumoortuusaartusi pillusi Esaja eqqortumik siulittuivoq , soorlumi allassimasoq : Inuiaat ukua qarluinnarminnik ataqqivaannga , uummataalli uannit ungaseqaat ,
41007007	asuliinnaq guutisiorfigaannga inuit inassutiliaat ajoqersuussutigisaramikkit .
41007008	Ilissi Guutip inassutai ilaginnarpasi inunnit kingornussarsiat kisiisa maleruartarlugit . "
41007009	Oqarfigaalu : " Kakkaqaasi ! Guutip inassutai narrugalugit ilissi nammineq kingornussarsiasi atulersippasi .
41007010	Mosesimi oqarpoq : " Ataatat anaanallu ataqqikkit ! " aamma : " Ataataminik anaanaminilluunniit perloqqusisoq toqunneqassaaq . "
41007011	Ilissili oqarpusi : Inuk ataataminut anaanaminulluunniit oqarpat : Uannit ikiuutisiassaraluit korbaniussaaq - tassa imaappoq : naalaffimmut tunissut -
41007012	taava ataataminik anaanaminilluunniit isumassueqqujunnaarparsi .
41007013	Guutip oqaasia atorunnaarsipparsi ilissi nammineq kingornussarsiassigut . Taamaattunillu allarpassuarnik iliortarpusi . "
41007014	Inuillu qaaqqoqqippai oqarfigalugillu : " Tamassi tusaasinga paasillungalu :
41007015	Avataaniit inummut isertut qanoq ittulluunniit inuk mingutsissinnaanngilaat , inummilliukua anisut inuk mingutsittaraat .
41007016	Tusarsinnaasunik siuteqartoqaruni taanna tusarli ! "
41007017	Inuit qimallugit illumut isermat ajoqersugaasa assersuut pillugu aperaat .
41007018	Oqarfigaalu : " Ilississaaq taama sianiitsigaasi ? Paasinngilisiuk avataaniit inummut isertut qanoq ittulluunniit inuk mingutsissinnaanngikkaat ?
41007019	Uummammummi pinnatik aqajaqqumut pisarput kingornalu anisarlutik . " Taamaalilluni nerisassat qanoq ittulluunniit minguitsuutippai .
41007020	Oqarporlu : " Inumminguna anisut inuk mingutsittaraat .
41007021	Qamanngami inuit uummataannit anisarput eqqarsaatipiluit , kinguaassiuutitigut inuunerlunneq , tillinneq , toqutsineq ,
41007022	allasiorneq , piumatussuseq , ajussuseq , peqquserlunneq , atuipilunneq , sinnganeq , mitaatilliineq , makitassuseq , sianiissuseq .
41007023	Ajortut tamakku tamarmik qamannga anisarput inullu mingutsittarlugu . "
41007024	Taava Jiisusi tassannga qimagulluni Tyrusip eqqaanukarpoq , illumullu iserpoq inuit arajutsisinniarlugit ; isertorsinnaanngilarli .
41007025	Arnap minguttuumik anersaalimmik paninnguaqartup tusaramiuk erniinnaq orniguppoq isigaasalu saannut pallorluni .
41007026	Arnarli Guutimik nalusuuvoq Fønikerinit Syriap ilaaniittunit naggueqartoq , Jiisusilu qinnuigaa anersaapiluk panimminit aniseqqullugu .
41007027	Jiisusilli oqarfigaa : " Meeqqat qaarsillaqqaarallarlit . Iluanngilarmi meeqqat nerisassaannik arsaaraanni qimminnguanullu tunniullugit . "
41007028	Arnalli akivaa : " Naalagaq , qimminnguit nerriviup ataaniittut sequnnikunik meeqqat nakkaalatitaannik nerisarput . "
41007029	Taava Jiisusip arnaq oqarfigaa : " Taama akigavit angerlaannarit , anersaapiluk paninnit anereerpoq . "
41007030	Angerlaramilu meeraq iserfigaa siniffimmini nalasoq anersaapilullu anisimasoq .
41007031	Jiisusi kingumut Tyrusip eqqaaniit aallarpoq Sidonilu aqqusaarlugu Dekapolisikkoorluni Galilæap Tasersuanut pilluni .
41007032	Aggiuppaallu tusilartoq oqalunneq sapingajattoq , qinnuigaallu assamminik pateqqullugu .
41007033	Jiisusip inunnit nigortillugu inussani siutaanut manguppai , qiserluni oqaalu attorlugu ;
41007034	qilammullu aarlorpoq anersaarululluni oqarfigalugulu : " Effatha ! " - isumaqarpoq : " Ammarit ! "
41007035	Erniinnarlu siutai ammarput , oqaatalu qilerutaa qilerussaarpoq ; iluamillu oqalulerpoq .
41007036	Jiisusip inerterpai tamanna kimulluunniit oqaatigeqqunagu ; inertertuaraluaraatilli pigaluttuinnarput oqaluttuaralugu .
41007037	Tupigusungaalerput oqarlutillu : " Suut tamaasa ajunngitsumik suliarai . Tusilartut tusaasinnaalersippai oqajuitsullu oqalulersillugit . "
41008001	Ulluni tamakkunani kingumut inuppassuarnik katersuussimasoqarpoq nerisassaqanngitsunik , Jiisusillu ajoqersukkani qaaqquai oqarfigalugillu :
41008002	" Inuit uku nalligeqaakka , ullummi pingasut najoreerpaannga nerisassaqaratilli ;
41008003	kaatsillugillu angerlartikkaluarukkit aqqutaani nukillaassapput , ilaammi ungasissumit aggersimapput . "
41008004	Ajoqersugaasa akivaat : " Sumit pissarsisoqarsinnaagami timiusanik maani inuilaami qaarsillaatigisinnaasaannik ? "
41008005	Jiisusip aperai : " Qassinik timiusaateqarpisi ? " Akivaat : " Arfineq-marlunnik . "
41008006	Taava inuit nunamut issaaqquai ; timiusallu arfineq-marluk tiguai , qujallunilu aggorpai , ajoqersukkaminullu tunniuppai agguaateqqullugit ; taakkualu inunnut agguaappaat .
41008007	Aamma aalisagannguaateqarput marlussunnik ; Jiisusillu taakku pilluaqquai ajoqersukkallu oqarfigalugit taakkuttaaq agguaatissagaat .
41008008	Qaarsillarlutillu neripput , sinneruttullu katersorpaat koorit arfineq-marluk ulikkaarlugit .
41008009	Najuuttut 4.000-it missaanniipput ; aallartippaalu .
41008010	Kinguninngua umiatsiaamut ikivoq ajoqersukkani ilagalugit Dalmanutap eqqaanut pilluni .
41008011	Taava farisiiarit tikiupput oqalliseqatigilerlugulu , misilinniarlugulu piumaffigaat qilammit nalunaaqummik .
41008012	Taava qamuuna anersaaruluppoq oqarlunilu : " Eqqarleriit uku sooq nalunaaqummik piumappat ? Ilumut oqarfigaassi : Eqqarleriit uku nalunaaqummik pissanngilluinnarput . "
41008013	Qimallugillu kingumut umiatsiaamut ikivoq akianullu ikaarluni .
41008014	Timiusanik nassassallutik puiorsimapput umiatsiaamilu ataasiinnarmik timiusaateqarlutik .
41008015	Jiisusillu inappai oqarluni : " Sianiniaritsi farisiiarit seernarsaatissiaannut Herodesillu seernarsaatissiaanut mianersussagassi . "
41008016	Ajoqersukkallu oqaloqatigiissutigaat timiusaateqannginnertik pinerarlugu .
41008017	Jiisusip tamanna paasigamiuk oqarfigai : " Sooq oqaloqatigiissutigaasiuk timiusanik nassannginnersi pigiga ? Suli siunersisaqanngilasi paasisaqarnasilu ? Uummatisi taama manngertitaatigaat ?
41008018	Iseqaraluarlusi takunnissinnaanngilasi ? Siuteqaraluarlusi tusaasinnaanngilasi ? Eqqaamanngilisiuk
41008019	timiusat tallimat aggorakkit inunnullu 5.000-inut nerliullugit koorit qassit sinnerussanik immerisi ulikkaarlugit ? " Akipput : " Aqqaneq-marluk . "
41008020	" Taamaniluunniit timiusat arfineq-marluk inunnut 4.000-inut nerliukkakkit koorit qassit sinnerussanik immerisi ulikkaarlugit ? " Akipput : " Arfineq-marluk . "
41008021	" Suli paasisaqanngilasi ? "
41008023	Tappiitsoq tasissiullugu illoqarfeeqqap avataanukaappaa , isaalu qiserpai assamminillu patillugu aperalugulu : " Isigisaqarpit ? "
41008027	Jiisusi ajoqersukkani ilagalugit aallarpoq illoqarfeeqqanut Cæsarea Filippip eqqaaniittunut ; aqqutaanilu ajoqersukkani aperai : " Inuit kinaanerarpaannga ? "
41008028	Akipput : " Johannesi Kuisisoq , allallu Eliaanerarpaatsit aamma allat tassaanerarlutit pruffiitit ilaat . "
41008029	Taava aperai : " Ilissimi kinaanerarpisinga ? " Petrusip akivaa : " Illit tassaavutit Kristusi . "
41008030	Inertingaarpaalu tamanna kimulluunniit oqaatigeqqunagu .
41008031	Taava ajoqersulerpai Inuup Ernera anniangaassasoq ajattugaassallunilu utoqqaanertanit , palasiunernit allakkanillu ilisimasunit , toqunneqassalluni makikkumaarlunilu ullut pingasunngorpata .
41008032	Tamannalu isertuarani oqaatigaa . Taava Petrusip avinngarutitippaa avoqqaarilerlugulu .
41008033	Jiisusilli saalluni ajoqersukkani isigai Petrusilu avoqqaaralugu oqarluni :
41008034	Taava inuit ajoqersukkanilu qaaqquai oqarfigalugillu : " Uannik malinnikkumasoq imminut isumakkiissaaq , sanningasulinilu ersussavaa malissallungalu .
41008035	Inuunerminimmi annatsitsiumasup inuunini annaassavaa ; uangali pillunga iivangkiiliulu pillugu inuunerminik annaasaqartup inuunini annatsissavaa .
41008036	Inummummi sumut iluaqutaassava silarsuaq tamaat pigileraluaruniuk inuuninili akigalugu ?
41008037	Inuummi inuunerminut suna akiliutigisinnaavaa ?
41008038	Uannimmi oqaatsinnillu kanngusuutiginnittoq eqqarleriinni ukunani ilumuunngitsuusuni ajortuliortuusunilu Inuup Ernerata kanngusuutigiumaarpaa tikiukkuni Ataatami naalannassusia pigalugu inngilillu illernartut ilagalugit . "
41009002	Ullut arfinillit qaangiummata Jiisusip Petrusi Jaakulu Johannesilu qaqqamut portusoorsuarmut majuaqatigai , taakkuinnaallutillu tamaaniipput . Isigigaannilu allanngorpoq ,
41009003	atisaalu qaalloriinnanngorput nunarsuarmi qarsorsaasartut qarsortissinnaasaannit qaqornerungaalerlutik .
41009004	Elialu Mosesi aapparalugu taakkununnga takutippoq , taakkualu Jiisusi oqaloqatigaat .
41009005	Taava Petrusi pilerpoq Jiisusimullu oqarluni : " Ajoqersuisoq , maaniinnitta nuannissusia . Pingasunik tupiusaliorta , ilinnut ataatsimik Mosesimullu ataatsimik Eliamullu ataatsimik . "
41009006	Tassami naluaa qanoq oqassalluni , annilaaqigamimmi .
41009007	Taava nuisserpoq taallerlugillu ; nuissamiillu nipi tutsiuppoq : " Tassa ernera asasara , taanna tusarsiuk ! "
41009008	Tamanulli qinerniarlutik tassanngaannaq Jiisusi kisiat isigisinnaalerpaat najoraatik .
41009009	Qaqqamit atertillutik inerterpai takusartik kimulluunniit oqaluttuareqqunagu Inuup Ernera toqusunit makereertinnagu .
41009010	Tamanna imminni aalajangiuppaat oqaloqatigiissutigalugulu toqusunit makinneq taanna suunersoq .
41009011	Taava aperaat : " Sooq allakkanik ilisimasut oqarpat Elia siulliulluni tikiutissasoq ? "
41009012	Akivai : " Elia siulliulluni tikiutissaaq tamaasalu atulerseqqissallugit . Taavami qanoq ililluni Inuup Ernera pillugu allassimasinnaava anniangaassasoq narrugisaassallunilu ?
41009013	Oqarfigaassimi : Elia tikiutereerpoq , piumasaminnillu iliorfigaat , soorlu taanna pillugu taama allassimasoqartoq . "
41009014	Ajoqersukkat tikikkamikkit takuaat inuppassuit ilusimagaat allakkanillu ilisimasut oqalliseqatigigaat .
41009015	Inuit Jiisusi takuniariaramikku annilaajallapput arpallutillu ornippaat ilassiartorlugu .
41009016	Aperai : " Sunaana taakkualu oqallissutigigissi ? "
41009017	Inuillu ilaata akivaa : " Ajoqersuisoq , ernera oqajuitsuutitsisumik anersaalik ilinnut aggiuppara .
41009018	Sumiluunniit tigugaangamiuk nunamut naluttarpaa , qappiortarporlu qorsaqqortarlunilu noqartarlunilu . Ajoqersukkatit oqarfigigaluarpakka aniseqqullugu , saperpaalli . "
41009019	Taava Jiisusi oqarpoq : " Eqqarleriit uppinngitsuususi , qanoq sivisutigisumik najussavassi ? Qanoq sivisutigisumik avaannguunnasi ilagisinnaavassi ? Uannut qaassiuk ! "
41009020	Taava Jiisusimukaappaat . Anersaallu takugamiuk erniinnaq tamaviat nukappiaqqami nutsuilerpoq , taannalu nunamut uppippoq qappiorlunilu niuulluni .
41009021	Jiisusip ataataa aperaa : " Qanga taamaattalerpa ? " Akivoq :
41009022	Qasseerpassuariarlunilu innermut imermullu naluttarpaa toqunniarlugu . Sapinngikkuilli naakkigaluta ikiortigut . "
41009023	Jiisusip oqarfigaa : " Sapinngikkuit ? Uppertumut ajornartoqanngilaq . "
41009024	Erniinnaq nukappiaqqap ataataa suaarpoq : " Upperpunga , uppinngissutsikkut ikiunnga ! "
41009025	Jiisusip inuit eqiterutilersut takugamigit anersaaq minguttooq avoqqaaraa oqarfigalugulu : " Anersaaq oqajuitsuusutit tusilartuusutillu , uanga peqquakkit : Taassumannga anigit , kingornalu pulaffigeqqinngisaannaruk ! "
41009026	Taava nilliavoq taassumanilu tamaviat nutsuilerluni anillunilu ; nukappiararlu toqusutut ilerpoq ; tamarmillu oqarput : " Toquvoq . "
41009027	Jiisusilli assaatigut tiguaa nikuitillugulu .
41009028	Jiisusi illumut isereermat ajoqersukkanilu kisimiilerlutik taakkua aperaat : " Sooq uagut anisissinnaanngilarput ? "
41009029	Akivai : " Taamaattut kisianni qinunikkut anisinneqarsinnaapput . "
41009030	Tamaannga aallaramik Galilæa aqqutigaat ; Jiisusilli tamanna allanut ilisimaqqunngilaa ,
41009031	ajoqersukkanimi ajoqersoramigit imalu oqarfigalugit : " Inuup Ernera inuit assaannut pisitaassaaq , toqussavaallu ; toqutaagunili ullut pingasunngorpata makikkumaarpoq . "
41009032	Oqaasiili paasinngilaat , apersussallugulu siooragaat .
41009033	Taava Kapernaumimut pipput . Illumullu isereerami aperai : " Sunaana aqqutaani oqaluuserigissi ? "
41009034	Nillinngillalli , aqqutaanimi oqaloqatigiissutigigamikku kina annerunersoq .
41009035	Taava ingippoq , taakkulu aqqaneq-marluk qaaqqullugit oqarfigai : " Siulliujumasoq tamanit kingulliussaaq tamanullu kiffaassalluni . "
41009036	Meerannguarlu tiguaa akornannullu pisippaa pakkullugulu ; ajoqersukkanilu oqarfigai :
41009037	" Meerannguamik taama ittumik uanga atikkut ilassinnittup ilassivaanga ; uannillu ilassinnittup uanga pinnanga aallartitsisiga ilassivaa . "
41009038	Johannesip oqarfigaa : " Ajoqersuisoq , inuk illit atikkut anersaapilunnik anisitsisoq takuarput , akornuserniaraluarparpullu ilaginngimmatigut . "
41009039	Jiisusilli akivaa : " Akornusissanngilarsi , atikkummi tupinnartuliortoqarsinnaanngilaq taavalu kinguninngua ajortumik oqaluuserilerlunga .
41009040	Uatsinnut akerliunngitsoq uatsinnut iliuvoq .
41009041	Kialuunniimmi imermik ermutsip imaanik immippasi , tassa Kristusip pigimmasi , ilumut oqarfigaassi : taanna akissarsinngitsuussanngilaq .
41009042	Minninnguit uannut uppertut ukua ilaannik tammartitsisoqarpat taassumunnga pitsaanerussagaluarpoq aserorteriviup ujarattaa qungasianut qilerullugu immamut igikkaanni .
41009043	Assappillu tammartippatit taava kipiuk ; ilinnut pitsaanerussaaq avataajarsimallutit inuunermut iseruit illuttut assaqarluni Anniarfimmut , tassa innermut qamissanngitsumut
41009044	quperluisa uumajuarfigisaannut qamissanngitsumillu inneqartumut , pinermit .
41009045	Isikkavillu tammartippatit taava kipiuk ; ilinnut pitsaanerussaaq tusiallutit inuunermut iseruit marlunnik isigaqarluni Anniarfimmut ,
41009046	tassa quperluisa uumajuarfigisaannut qamissanngitsumillu inneqartumut , igitaanermit .
41009047	Isivillu tammartippatit peeruk . Ilinnut pitsaanerussaaq illuinnarmik iseqarlutit Guutip naalagaaffianut iseruit illugiinnik iseqarluni Anniarfimmut ,
41009048	tassa quperluisa uumajuarfigisaannut qamissanngitsumillu inneqartumut , igitaanermit .
41009049	Kikkummi tamarmik innermik tarajorterneqassapput .
41009050	Tarajoq ajunngilaq , tarajorli tarajornigunnaarpat taava qanoq ilillusi tarajunngorteqqissavisiuk ? Ilissinni tarajoqaritsi eqqisseqatigiigitsilu ! "
41010001	Taava Jiisusi najukkani qimallugu Judæamut nunamullu Jordanip kangianiittumut aallarpoq ; kingumut inuit katersuuffigaat , pisarnermisullu ajoqersoqqilerpai .
41010002	Farisiiarinillu tikiuttoqarpoq , misilinniarlugulu aperaat : " Angut nuliaminit avissinnaatitaava ? "
41010003	Akivai : " Mosesip qanoq inappaasi ? "
41010004	Oqarpullu : " Mosesip angut avissutinik allakkiorsinnaatippaa taamalu avissinnaatillugu . "
41010005	Jiisusip oqarfigai : " Uummatissi manngissusiat pillugu inassut taanna ilissinnut tunniuppaa .
41010006	Pinngortitalli pileqqaarneranni Guutip angut arnarlu pinngortippai .
41010007	" Tamanna pillugu angutip ataatani anaananilu qimassavai nulianilu attavigalugu ,
41010008	taakkulu marluk uininngussapput ataaseq . " Taamaattumik marluujunnaarlutik uiniulissapput ataaseq .
41010009	Guutimmi ataqatigiilersitai inuup avissaartissanngilai . "
41010010	Illumi isersimaqqileramik ajoqersugaasa tamatuminnga aperaat ,
41010011	oqarfigaalu : " Avilluni allamik nuliartoq allasiorpoq ,
41010012	arnarlu avilluni allamik uinittoq allasiorpoq . "
41010013	Meerannguillu Jiisusimukaappaat attoqqullugit ; ajoqersukkalli avoqqaaraat ,
41010014	Jiisusilli tamanna takugamiuk kamalerpoq oqarfigalugillu : " Meerannguit uannut qaaginnarlit , akornuseqinasigillu ; taakkuami Guutip naalagaaffia pigaat .
41010015	Ilumut oqarfigaassi : Kialuunniit Guutip naalagaaffia meerannguatut pinngikkuniuk iserfiginngilluinnassavaa . "
41010016	Pakkullugillu assamminik patippai pilluaqqullugillu .
41010017	Jiisusi anilluni aqqusinermut pimmat inuk arpaannaq tikiuppoq , seeqqumiarfigalugulu aperaa : " Ajoqersuisoq ajunngitsuusutit , qanoq iliussaanga inuuneq naassaanngitsoq kingornussariumallugu ? "
41010018	Jiisusip oqarfigaa : " Sooq ajunngitsumik taavinga ? Allamik ajunngitsoqanngilaq , ataaseq kisimi , tassa Guuti .
41010019	Inassutit uku nalunngilatit : " Inuassanngilatit , allasiussanngilatit , tillissanngilatit , sallullutit nalunaajaassanngilatit , ujajaassanngilatit , ataatallu anaanallu ataqqikkit ! " "
41010020	Oqarpoq : " Ajoqersuisoq , inuusunninniilli tamakku tamaasa maleruarpakka . "
41010021	Jiisusillu isigaa asalerlugulu , oqarfigaalu : " Ataaseq amigaatigaat : Pigisatit tamaasa akigiartukkit piitsunullu tunniullugit , taava qilammi pisuussuteqalerumaarputit . Qaallutillu malinnga ! "
41010022	Tamannali nikallussutigaa aliasullunilu qimagulluni , pisoorsuugamimi .
41010023	Taava Jiisusip ajoqersukkani qiviarlugit oqarfigai : " Guutip naalagaaffianut isernissap pisuunut ila ajornassusia ! "
41010024	Oqaasii ajoqersukkat annilaarutigeqaat , Jiisusillu oqarfigeqqippai : " Qitornakka , Guutip naalagaaffianut isernissap ila ajornassusia !
41010025	Qatigattuumut meqqutip isaatigut putoqqunnissaq pisuup Guutip naalagaaffianut isernissaanit ajornannginneruvoq . "
41010026	Sulilu annilaarnerulerput imminnullu oqarfigalutik : " Taavami kina annassinnaava ? "
41010027	Jiisusip isigai akillugillu : " Inunnut tamanna ajornaqaaq Guutimulli ajornarnani ; Guutimummi suut tamarmik ajornanngillat . "
41010028	Petrusi pilerpoq Jiisusilu oqarfigalugu : " Takuat , uagut suut tamaasa qimallugit malippatsigit . "
41010029	Jiisusi oqarpoq : " Ilumut oqarfigaassi : Inuk kinaluunniit illuminik , qatanngutiminik angutinik arnanillu , anaanaminik ataataminillu , qitornaminik narsaamminilluunniit qimatsisoq uanga pillunga iivangkiiliulu pillugu ,
41010030	maanna silarsuarmi matumani pissarseqqissaaq 100-riaammik illoqalerluni qatannguteqalerlunilu angutinik arnanillu anaanaqalerlunilu qitornaqalerlunilu narsaateqalerlunilu , qinugineqaraluartilluni ; naassaanngitsumillu inuuneqalerumaarpoq silarsuartaassami .
41010031	Amerlaqisulli siulliugaluartut kingullinngussapput kingulliugaluartullu siullinngussallutik . "
41010032	Jerusalemimut majuarlutik ingerlapput , Jiisusilu siulliuvoq . Annilaanngateqarput , malinnittullu ersipput . Taava kingumut taakku aqqaneq-marluk ilaannit nigortippai oqaluffigilerlugillu qanoq pineqarnissaminik :
41010033	" Takuat , Jerusalemimut majuarpugut , Inuullu Ernera palasiunernut allakkanillu ilisimasunut pisinneqassaaq , taakkualu toqutassanngortissavaat Guutimillu nalusunut pisissallugu ,
41010034	mitaatigissavaallu qitserarlugulu , iperartorlugu toqullugulu ; ullullu pingasunngorpata makikkumaarpoq . "
41010035	Taava Jaakup Johannesillu , Zebedæusip ernerisa , Jiisusi ornippaat oqarfigalugulu : " Ajoqersuisoq , ilinnut qinnutiginiakkatsinnik iliorfigeqqugaluarpugut . "
41010036	Aperai : " Uannut qanoq iliorfigeqquisi ? "
41010037	Oqarfigaat : " Naalannassutsinni issiasussanngortitsigut arlarput talerpippit tungaani arlarpullu saamippit tungaani . "
41010038	Jiisusip oqarfigai : " Qinnutigisarsi naluarsi . Ermutsip imaa imigara imersinnaavisiuk , imaluunniit kuissummik uanga kuineqaatigisassannik kuisissinnaavisi ? "
41010039	Akivaat : " Pisinnaavugut . " Jiisusip oqarfigai : " Ermutsip imaa imigara imissavarsi , kuineqaatigisannillu kuisikkumaarpusi ;
41010040	talerpimmali tungaani saamimmalu tungaani issianissamik uanga aalajangiisussaatitaanngilanga ; piareersaaffigineqareersimasulli pisassaraat . "
41010041	Ilaasa qulit tamanna tusaramikku Jaaku Johannesilu kamaappaat .
41010042	Jiisusilli qaaqquai oqarfigalugillu : " Nalunngilarsi inuiaqatigiinni naalagaanertatut isigineqartut innuttatik naqisimasaraat naalagartaasalu pissaanertik taakkununnga atornerluttaraat .
41010043	Ilissinni taamaassanngilaq , akornassinnili angisuujumasoq ilissinnut kiffaassaaq ;
41010044	akornassinnilu nuimanerujumasoq tamanut inussiaataassaaq .
41010045	Inuup Erneraluunniimmi tikiutinngilaq kiffartorfigeqqulluni namminerli kiffartussalluni inuuninilu akissatut tunniutissallugu amerlasuut utertinneqaatissaattut . "
41010046	Taava Jerikomut pipput . Jiisusilu ajoqersukkani inuppaalussuillu ilagalugit Jerikomit animmat Timæusip ernera Bartimæusi qinusartoq tappiitsuusoq aqqusernup killingani issiavoq .
41010047	Tusaramiullu Jiisusiusoq Nazaretimioq , suaarpoq : " Daavip ernera , Jiisusi , naakkiginnga ! "
41010048	Amerlasuut avoqqaaraat nipangeqqullugu ; sulili nipitunerusumik suaarpoq : " Daavip ernera , naakkiginnga ! "
41010049	Jiisusilu unippoq oqarlunilu : " Qaaqqusiuk ! " Taava tappiitsoq qaaqquaat oqarfigalugulu : " Nikalloqinak , nikuigillu ; qaaqquaatit . "
41010050	Qallersaatinilu igiinnarlugu nikuippoq Jiisusimullu pilluni .
41010051	Jiisusillu aperaa : " Uannut qanoq iliorfigeqquit ? " Tappiitsup akivaa : " Rabbuni , tappissiseqquvunga . " Jiisusip oqarfigaa : " Qimagutiinnarit , uppernerpit annaappaatit . "
41010052	Erniinnarlu tappissivoq , malillugulu ingerlaqataalerpoq .
41011001	Jerusalemi qanilligamikku Betfagemut Betaniamullu Uuliap Qaqqaata eqqannguaniittunut pillutik ajoqersukkami ilaat marluk aallartippai
41011002	oqarfigalugillu : " Illoqarfeeqqamukaritsi ikaniittumut ; tassungalu pigussi erniinnaq naniumaarparsi piaraq pitussimasoq sulilu inummit issiaffigineqarsimanngitsoq . Pituussaarlugu aggiussiuk .
41011003	Aperineqarussilu sooq taamaaliornersusi oqassaasi : Naalakkap atorfissaqartippaa , erniinnarlu maanga utertikkumaarpaa . "
41011004	Taava aallarput , piararlu nanivaat aqqusinermi matup killingani pitussimasoq , pituussaarpaallu .
41011005	Tassaniittullu ilaat aperipput : " Sussallusiuna piaraq pituussaarissi ? "
41011006	Akivaallu Jiisusip akissutigeqqusaanik , akueriinnarpaallu .
41011007	Taava piaraq Jiisusimukaappaat qallersaatiminnillu qallerlugu , qaavanullu ingippoq .
41011008	Amerlasuullu qallersaatitik aqqusinermut siaartiterpaat , allallu avalequtinnguit qorsuusut narsaatini killukkatik siaruarterpaat .
41011009	Siornanniittut malinnittullu torlulapput : Hosianna ! Pilluaqqusaali Naalakkap aqqani tikiuttoq !
41011010	Pilluaqqusaali ataatatta Daavip naalagaaffia tikiuttoq ! Hosianna qutsinnermi !
41011011	Taava Jiisusi Jerusalemimut iserpoq naalaffiullu silarlianut pilluni . Tamaasa qimerlooreeramigit unnulereermallu Betaniamukarpoq taakku aqqaneq-marluk ilagalugit .
41011012	Aqaguani Betaniamit aallaramik Jiisusi kaalerpoq .
41011013	Figenequllu pilutalik ungaseqalugu takuleramiuk ornippaa paasiniarlugu nassaarfigisinnaanerlugu ; tikikkamiulli pilutaanngitsunik nassaarfiginngilaa figeneqartarfiup naliginngimmagu .
41011014	Taava oqarfigaa : " Inerititannik nerisoqaqqinngisaannassaaq naassaanngitsumik ! " Ajoqersugaasalu tusaavaat .
41011015	Taava Jerusalemimut pipput . Naalaffiullu silarlianut iserpoq ; tassanilu tuniniaasut pisiniartullu aniatilerpai , aningaasanillu nioqquteqartut nerrivii tuinillu nioqquteqartut issiavii uppitippai ;
41011016	nioqqutiminnillu tigumiartunik naalaffiup silarliatigoortoqaqqusinngilaq .
41011017	Ajoqersorpai oqarfigalugillu : " Ima allassimannginnerpa : " Illuga taaneqartassaaq inuiaqatigiit tamarmik qinusarfiannik " ? Ilissili ujajaasunut inissanngortipparsi . "
41011018	Palasiunerit allakkanillu ilisimasut tamanna tusaramikku qanoq ilillugu toqunnissaa isumaliutigilerpaat , tassami annilaangagaat ajoqersuutaa inuit tamarmik tupigusuutigeqimmassuk .
41011019	Unnummat Jiisusi ajoqersukkallu anipput illoqarfiup avataanut .
41011020	Aqaguani ullaakkut figenequt sanioqqukkamikku takuaat mannguminit toqusimasoq .
41011021	Petrusilu eqqaasaqalerami Jiisusi oqarfigaa : " Ajoqersuisoq , takuuk , figenequt perloqqusat toqusimavoq . "
41011022	Jiisusip oqarfigai : " Guuti upperfigisiuk !
41011023	Ilumut oqarfigaassi : Qaqqamut uunga oqartumut : Qangattarit , immamullu nakkarit ! uummammigullu qulanngitsumut oqarnermisut pisoqassasoq upperalugu , tassunga taama pisoqassaaq .
41011024	Taamaattumik oqarfigaassi : Sunaluunniit ilungersorlusi qinnutigigussiuk upperisiuk pereersimallugu , taava pissavarsi .
41011025	Qinusaraangassi isumakkeerfiginnissaasi saqitsaatigisaqarussi ataatassinnuttaaq qilanniittumut isumakkeerfigeqqullusi unioqqutitsisarnissinnik .
41011026	Isumakkeerfiginninngikkussili taava ataatassi qilanniittup ilississaaq unioqqutitsinissinnik isumakkeerfigissanngilaasi . "
41011027	Taava Jerusalemimut iseqqipput . Naalaffiullu silarliani angalaartillugu palasiunerit allakkanillu ilisimasut utoqqaanertallu ornippaat
41011028	oqarfigalugulu : " Piginnaatitaaneq suna tunngavigalugu taamaaliorpit ? Taamaaliornissannut kia piginnaatippaatit ? "
41011029	Jiisusilli oqarfigai : " Ataatsimik apeqquteqarfigissavassi . Akisinga , taava oqarfigissavassi piginnaatitaaneq suna tunngavigalugu taamaaliortunga .
41011030	Johannesip kuissutaa qilammit inunnilluunniit pisuua ? Akisinga ! "
41011031	Imalu oqaloqatigiissutigaat : " Oqarutta : Qilammit ! aperissaaq : Soormi upperinngilisiuk ?
41011032	Oqassaagulli : Inunnit ? " - inuimmi ersigaat tamarmik Johannesi ilumut pruffiitiusorimmassuk .
41011033	Jiisusilu akivaat : " Naluarput . " Jiisusip oqarfigai : " Taava uangattaaq oqarfigissanngilassi piginnaatitaaneq suna tunngavigalugu taamaaliortunga . "
41012001	Taava Jiisusip assersuutitigut oqaluffigilerpai : " Angut viinnequteqarfiliorpoq ungalulerlugulu ; aamma assaalluni tunguiaaffiliorpoq napasulialiorlunilu alapernaarsuiffissamik . Naasorissaasunullu attartortippaa nunamullu allamut aallarluni .
41012002	Piffissaq nalliummat kiffamik aallartitsivoq naasorissaasut viinnequteqarfimmi katersugaannit pissarsiassani aasillugit .
41012003	Taakkuali kiffaq tiguaat unatarlugulu , aallartippaallu soqartinnagu .
41012004	Taava kiffamik allamik naasorissaasunut aallartitsivoq ; taannattaarlu niaquatigut tilluarpaat narrunarsarlugulu .
41012005	Aamma allamik aallartitsivoq , taannalu toquppaat . Amerlasuunillu allanik aallartitsisarpoq ; ilaat unatarpaat allallu toqullugit .
41012006	Suli ataaseq pigaa , tassa ernini asasani ; kingullersaatillugulu taanna taakkununnga aallartippaa oqarluni : Ernera innimigissavaat .
41012007	Naasorissaasulli taakku ima oqaloqatigiipput : Tassa kingornussisussaq . Qaa toqoqisigu , taava kingornussassaralui pissavavut .
41012008	Tiguaallu toqullugulu , viinnequteqarfiullu silataanut igippaat .
41012009	Taava viinnequteqarfiutilik qanoq iliorumaarpa ? Tikiulluni naasorissaasut taakku nungutikkumaarpai viinnequteqarfillu allanut tunniullugu .
41012010	Allassimasut uku atuarsimanngilisigit : Ujarak taanna illuliortut narrugisaat ujaraalerpoq teqeqquulluni tunngaviusoq .
41012011	Tamassa Naalakkap nammineq suliaa , tupinnangaarpoq isitsinnut . "
41012012	Tigusariniaraluarpaallu inuilli ersigalugit , paasivaammi assersuummik tamatuminnga namminneq pigaatik . Taava qimallugu aallarput .
41012013	Taava farisiiarinik Herodesimillu tapersersuisunik Jiisusimukartitsipput oqaatsitigut napitinniaqqullugu .
41012014	Taakkua tikikkamikku oqarfigaat : " Ajoqersuisoq , nalunngilarput ilumoortuusutit allanillu naalanniagaqartanngitsutit , kinaassusersiortuunnginnavimmi , Guutilli aqqutigeqqusaa ilumoortumik ajoqersuutigigit . Kaasarimut akileraartarneq atortuusussaava atortuusussaanngilaluunniit ? Akileraassaagut imaluunniit akileraassanngilagut ? "
41012015	Jiisusilli ilumoortuusaarnerat paasigamiuk oqarfigai : " Sooq misilinniarpisinga . Denarimik isaassivigisinga , takuniassavara ! "
41012016	Denarimik ataatsimik isaassivigaat . Aperaalu : " Kiaana assinga atialu ? " " Kaasarip , " akipput .
41012017	Jiisusip oqarfigai : " Taavami kaasari tunisiuk kaasarip piinik Guutilu Guutip piinik . " Tupigusuutigingaarpaallu .
41012018	Saddukiiarit , taakku makinnissaqannginnerarlugu oqartut , tikiupput aperalugu :
41012019	" Ajoqersuisoq , Mosesip maleruagassaqartippaatigut angut toquppat nulii qimataralugu meeraqaratilli , taava qatanngutaata qatanngummi uillarnera katissagaa qatanngunnilu kinguaassiussallugu .
41012020	Qatanngutigeeqarpoq angutinik arfineq-marlunnik . Siulliulluni nuliartoq kinguaassinani toquvoq .
41012021	Taava uillarnera qatanngutaata nulissiuppaa aammattaarli toqulluni suli kinguaassinani . Pingajuallu aamma taama pivoq .
41012022	Arfineq-marluk taakku tamarmik kinguaassinatik toqupput ; kingullersaallunilu aamma arnaq toquvoq .
41012023	Makiffissami makikkunik taava kia arlaata taanna nuliarissavaa ? Arfineq-marlummi taakkua tamarmik nuliarisimagaluarpaat . "
41012024	Jiisusip akivai : " Tammannginnerpisi pissutigerpiarlugu Allakkat Guutilluunniit pissaanera nalugassigit ?
41012025	Toqusummi makikkunik nuliassanngillat uinitsitaassanatilluunniit , inngilisulli qilanniittutut issapput .
41012026	Toqusulli makinnissaat pillugu atuarsimanngilisiuk Mosesip allagaani kakillarnaqutit eqqartorneqarneranni Guutip Mosesi ima oqarfigigaa : " Uanga tassaavunga Aaperaap Guutia Iisaallu Guutia Jaakullu Guutia " ?
41012027	Guuti toqusut Guutiginngilaat , inuusulli Guutigaat . Tammarluinnarpusi . "
41012028	Allakkanik ilisimasut ilaata oqallittunik tusarnaartup malugigamiuk Jiisusip eqqortumik akisarai ornippaa aperalugulu : " Inassutit tamarmik suna siullersaraat ? "
41012029	Jiisusip akivaa : " Inassutit siullersaat unaavoq : " Tusaagit Israeli ! Naalagaq Guuterput , Naalagaq ataasiuvoq ,
41012030	Naalagarlu Guutit asassavat uummatikkut iluunngarlutit tarnikkullu iluunngarlutit isumakkullu iluunngarlutit nukitillu tamakkerlugit . "
41012031	Tulleraalu : " Tullit ilittut asassavat . " Inassummik allamik taakkunannga annerusoqanngilaq . "
41012032	Taava allakkanik ilisimasup oqarfigaa : " Ajoqersuisoq , oqarluarputit . Ilumoorpoq oqaravit Guuti ataasiusoq allamillu taannaanngitsumik Guuteqanngitsoq ,
41012033	aamma uummatikkut iluunngarluni siuneqassutsikkullu iluunngarluni nukillu tamakkerlugit taassumunnga asanninneq tullimillu immisut asanninneq pilliutinit ikikkagassanit toqutassanilluunniit tamanit annerusoq . "
41012034	Jiisusip paasigamiuk silatuumik akigaani oqarfigaa : " Guutip naalagaaffianit ungasinngilatit . " Taava apersoqqissallugu sapiisersoqaqqinngilaq .
41012035	Jiisusi naalaffiup silarliani ajoqersuisilluni oqalulerpoq imaattumik : " Qanoq ilillutik allakkanik ilisimasut oqarsinnaappat Kristusi Daavip ernerigaa ?
41012036	Daavimi nammineq Anersaakkut Illernartukkut ima oqarpoq : Naalagaq oqarpoq naalakkannut : Talerpimma tungaanut inginniarit akeqqatit uannit pisinneqarserlugit isikkavit ataannut !
41012037	Daavip nammineq naalakkamik taagamiuk qanoq ililluni ernerisinnaavaa ? " Inuppassuillu tusarnaarumallaaraat .
41012038	Ajoqersuisilluni oqarpoq : " Mianersoritsi allakkanik ilisimasunut , taakku angalaarumallaaraat takisuunik atisaqarlutik niueriartortarfinnilu ilassiortikkumasarlutik ,
41012039	synagoginilu issiavinni sallerniikkumallaaraat nalliuttorsiornernilu akimanerit inigisartagaanniikkumasarlutik .
41012040	Uillarnerit pigisaannik nunguuttarpaat sivisuumillu qinusarlutik takoqqunermit . Taakku sukannernerungaartumik eqqartuunneqassapput . "
41012041	Jiisusi naalaffiup nakkaatitsiviata akianut ingippoq isiginnaarlugillu inuit aningaasanik nakkaatitsivimmut nakkaatitsisut . Pisuut amerlasuut amerlaqisunik nakkaatitsipput .
41012042	Taava uillarneq piitsoq tikiuppoq aningaasannguanillu marlunnik oorinik marlussunnik naleqartunik nakkartitsilluni .
41012043	Jiisusillu ajoqersukkani imminukartippai oqarfigalugillu : " Ilumut oqarfigaassi : Uillarneq una piitsoq nakkaatitsisunit tamanit annerusumik tunisivoq .
41012044	Allammi tamarmik sinnerussaminnik ikisipput , uumali piitsuulluni ikivai pigisani tamaasa , inuuniutissaraluani tamaasa . "
41013001	Jiisusip naalaffik qimammagu ajoqersugaasa ilaata oqarfigaa : " Ajoqersuisoq , takukkit makku ujarassuit illuliarsuillu ! "
41013002	Jiisusillu oqarfigaa : " Illuliarsuit tamakku isigaagit ? Ujaqqanik qaleriissuerulluinnarlugu tamarmik ingutserneqassapput . "
41013003	Uuliap Qaqqaani naalaffiup akiani issiatillugu Petrusip Jaakullu Johannesillu Andreasillu taakkuinnaatillutik aperaat :
41013004	" Oqarfigitigut , qaqugu tamanna pissasoq sunalu nalunaaqutaassasoq tamakku tamarmik naammassineqartussanngornerannut ? "
41013005	Jiisusillu oqaluffigilerpai : " Mianersoritsi kimilluunniit tammartinneqaqqunasi !
41013006	Amerlasuut uanga atera atorlugu tikiukkumaarput uangaanerarlutik , amerlasuullu tammartikkumaarpaat .
41013007	Sorsuuppalunneq tusaalerussiuk tusaamalerlugulu sorsuttoqartoq taava annilaarniaqinasi . Taama pisoqartussaavoq , naggatissarli suli nalliutinngilaq .
41013008	Inuiaammi pikitsitsiumaarput inuiannut naalagaaffillu naalagaaffimmut , tamanilu tamaani nuna sajuttarumaarpoq kaannersuaqartarumaarlunilu . Tamakku nallisitsinernut aallaqqaataapput .
41013009	Mianersoritsili ! Eqqartuussisunut pisikkumaarpaasi , synagoginilu iperartorneqarumaarpusi , naalagaatitanullu kunnginullu sassartinneqarumaarpusi uanga pillunga taakkununnga nalunaajaatissamik .
41013010	Siullermik iivangkiiliu oqaluussissutigineqassaaq inuiaqatigiinnut tamanut .
41013011	Eqqartuussisunullu sassartinniarpasi qanoq oqarnissarsi siumut isumakuluutigissanngilarsi ; piffissamili tassanerpiaq ilissinnut oqaasissiissutigineqartoq oqaaserisiuk ; ilissimi oqaluttuunngilasi , Anersaarli Illernartoq oqaluttuuvoq .
41013012	Qatanngutaasup qatanngunni toquteqqussavaa ataataasullu qitornani ; qitornaasullu angajoqqaatik akerlilersussavaat eqqartuutitissallugillu toqutassanngorlugit .
41013013	Atera pillugu tamanit uumissorneqassaasi . Naggatissamulli nikallujuitsuusoq annaanneqassaaq .
41013014	Maajunnartorli Aseruisoq inissarinngisaminiittoq takulerussiuk - tamatuminnga atuartup maluginiarliuk ! - taava Judæamiittut qaqqanut qimaassapput ,
41013015	illullu qaavaniittoq aqqanngikkili illumi iluaniittunik aallerluni ,
41013016	narsaammiittullu uterluni qallersaanni aanngikkiliuk .
41013017	Eqqanaq ulluni taakkunani ernisussat milutsitsisullu .
41013018	Qinugitsi tamanna ukiuunerani peqqunagu .
41013019	Ullunimi taakkunani naalliunnartoqassaaq pinngortitsinerup pileqqaarneraniit , taamani Guutip silarsuaq pinngortimmagu , mannamut asseqanngitsumik nalliutinngisaannassasumillu .
41013020	Naalakkallu ullut taakku ikilisinngippagit inummik ataatsimilluunniit annattoqartussaassanngikkaluarpoq ; qinikkalli qinersimasani pillugit ullut taakku ikilisippai .
41013021	Oqarfigineqarussimi : Takuuk , Kristusi maaniippoq ! Takuuk aajinnga ! taava upperiniaqinasigit .
41013022	Kristusioqqusersummi pruffiitioqqusersullu saqqummerumaarput , nalunaaqutiliorumaarpullu tupinnartuliorlutillu ajornanngippat qinikkat tammartikkumallugit .
41013023	Mianersoritsili ! Tamakkuninnga tamanik ilisimatereerpassi .
41013024	Ullunili taakkunani , annikilliornartoqarfiup tamatuma kingorna , seqineq taarsissaaq qaammallu qaamaneqarnani ,
41013025	ullorissallu qilammit nakkarumaarput pissaanerillu qilammiittut aalatinneqarlutik .
41013026	Taavalu takujumaarpaat Inuup Ernera nuissatigut aggersoq pissaaneqangaarluni naalannassuseqangaarlunilu .
41013027	Taamaalineranilu inngilini aallartissavai qinikkanilu katersussallugit nunarsuup sammiviinit sisamanit , nunarsuup isuanit qilaap isuanut .
41013028	Assersuut una figeneqummit ilinniarsiuk : Avalequtai isseqaleraangata pilutanillutillu nalusanngilarsi aasaq qanillisoq .
41013029	Taamattaaq tamakku tamaasa takulerussigit ilisimassavarsi taanna tikiutilivissoq .
41013030	Ilumut oqarfigaassi : Tamakku tamaasa pereersinnagit eqqarleriit uku nungussanngillat .
41013031	Qilak nunalu nungussapput , oqaatsikkali nungussanngillat .
41013032	Ullorli taanna nalunaaquttap-akunneraluunniit kimilluunniit ilisimaneqanngillat , inngililuunniit qilammiittut Ernerulluunniit ilisimanngilaat , Ataatalli kisimi .
41013033	Mianersoritsi ! Eqqumagitsi ! Naluarsimi taamaaliffissaa qaqugu nalliukkumaartoq .
41013034	Assigaa inuup nunamut allamut aallartussap illuni qimassagamiuk kiffani pisussaaffilerai tamaasa immikkut suliassillugit isertarfiullu paarsisaa peqqugaa eqqumassasoq .
41013035	Taamaattumik eqqumagitsi nalugassiuk illup naalagaa qaqugu tikiukkumaarnersoq - unnukkulluunniit unnuaqeqqarneraniluunniit kukkukuulluunniit angutivissap qarlorfiani ullaanngulerneraniluunniit -
41013036	tassanngaannarmi tikiulluni sinittusi naammattooqinavaasi .
41013037	Ilissinnut oqaaserisara una tamanut oqaaseraara : Eqqumagitsi ! "
41014001	Poorskip seernarsaateqanngitsumillu timiusartorfiup nalliussinissaannut ullut marlunngortut palasiunerit allakkanillu ilisimasut paasiniarpaat qanoq ilillutik peqqusersusaartumik Jiisusi tigusinnaaneritsik toqullugulu .
41014002	Oqarpummi : " Nalliussinerup nalaani pinnata , inuit eqqissisimajunnaaqqunagit . "
41014003	Jiisusi Betaniami Siimuut Pupissup illuaniilluni nerrivimmiitillugu arnaq tikiuppoq nassarlugu qummuattannguaq alabastiusoq nardusip uuliaanik akuitsumik akisoorujussuarmik ulikkaartoq nassarlugu . Qummuattaq torlueriarlugu uulia niaquanut kuivaa .
41014004	Najuuttulli ilaat kamalerput imminnullu oqarfigalutik : " Sooq uulia kuilussinnarneqarpa ?
41014005	Uuliami taanna denarit 300-t sinnerlugit akilersillugu tunineqarsinnaagaluarpoq aningaasallu piitsunut tunniunneqarlutik . " Arnarlu appisaluuppaat .
41014006	Jiisusilli oqarfigai : " Ilaginnarsiuk ! Sooq erloqisippisiuk ? Ajunngitsumimmi iliorfigaanga .
41014007	Piitsummi najortigiuarpasi , piumagaangassilu ajunngitsuliorfigisinnaavasi ; uangali najortigiuassanngilassinga .
41014008	Pisinnaanini naapertorlugu iliorpoq . Ilisaanissannut timiga tanereerpaa .
41014009	Ilumut oqarfigaassi : Silarsuarmi tamarmi sumiluunniit iivangkiiliu oqaluussissutigineqaraangat taassumattaaq qanoq iliornera oqaluttuarineqartassaaq taanna eqqaaniarlugu . "
41014010	Judasili Iskarioti , taakkua aqqaneq-marluk ilaat , palasiunernukarpoq Jiisusi taakkununnga killuutigiumallugu .
41014011	Tamanna tusaramikku nuannaalerput neriorsorlugulu aningaasanik akilerumallugu . Taava periarfissarsiuinnalerpoq pisinnissaanut .
41014012	Nalliussinerup seernarsaateqanngitsumik timiusartorfiup ulluisa siullianni savaaraq poorskisiutissaq toqunneqarmat ajoqersugaasa aperaat : " Poorskisiutissannik sumut piareersaajartoqquisigut ? "
41014013	Taava ajoqersukkani marluk aallartippai oqarfigalugillu : " Illoqarfimmukaritsi , taava naapikkumaarparsi angut qummuattamik imertaasisartoq . Taanna malissiuk ,
41014014	illullu iserfigisaata piginnittua ima oqarfigissavarsi : Ajoqersuisoq oqarpoq : Sumiippa ini ajoqersukkakka ilagalugit poorskisiummik neriffigisinnaasara ?
41014015	Taava takutikkumaarpaa ini qulleq angisooq akisaasalersorlugu piareersarsimasoq , tassanilu piareersaassutissavatsigut . "
41014016	Taava ajoqersukkat aallarput illoqarfimmullu pigamik nanillugu Jiisusip oqaatigisaatut ittoq , poorskisiutissarlu piareersarpaat .
41014017	Unnummat tikiuppoq taakku aqqaneq-marluk ilagalugit .
41014018	Nerrivimmiillutillu nerisillutik Jiisusi oqarpoq : " Ilumut oqarfigaassi : Ilassi killuutigiumaarpaanga , nereqatigisama . "
41014019	Aliasulerput kinguleriiaarlutillu aperalugu : " Anersa uangaanngila ? "
41014020	Oqarfigai : " Taannaavoq taakkua aqqaneq-marluk ilaat puugutarsuarmut misusseqatiga .
41014021	Inuummi Ernera qimagutissaaq , pilluni allassimasut malillugit ; eqqanarli inuk taanna Inuup Erneranik killuussisoq . Inummut taassumunnga pitsaaneroqqajaqaaq inunngorsimanngikkuni . "
41014022	Nerisillutik timiusaq tiguaa , pilluaqqusillunilu aggorpaa taakkununngalu tunniullugu oqarlunilu : " Tigusiuk , tassa timiga . "
41014023	Ermuserlu tiguaa , qujallunilu taakkununnga tunniuppaa ; tamarmillu tassannga imerput .
41014024	Oqarfigaalu : " Tassa aaga , angerutsip aava , amerlasuut pillugit kuineqartussaq .
41014025	Ilumut oqarfigaassi : Viinnequtip inerititaanit imeqqinngisaannassaanga ulloq Guutip naalagaaffiani nutaamik imerfissara nalliutserlugu . "
41014026	Erinalimmillu unnersiutiginnissummik tussiareeramik Uuliap Qaqqaanukarput .
41014027	Jiisusillu oqarfigai : " Tamassi tunussiumaarpusi , imami allassimavoq : " Paarsisoq persuttarumaarpara savat siammartillugit . "
41014028	Toqusunilli makereeruma siulerissavassinga Galilæamut . "
41014029	Petrusip oqarfigaa : " Tamarmilluunniit tunukkaluarpatsit uanga taamaaliussanngilanga . "
41014030	Jiisusilli oqarfigaa : " Ilumut oqarfigaakkit : Unnuaq manna kukkukooq angutiviaq marloriarluni qarlortinnagu pingasoriarlutit miserratigeriissavarma . "
41014031	Sulili ilungersornerulluni oqarpoq : " Toqoqatigissagaluarukkilluunniit miserratiginngisaannassavagit . " Taamatorpiartaaq tamarmik oqarput .
41014032	Taava nunaammut Getsemanemik atilimmut pipput , ajoqersukkanilu oqarfigai : " Maanga ingikkallaritsi qinujartorninni . "
41014033	Taava Petrusi Jaakulu Johannesilu qimaguteqatigai . Annilaangangaalerporlu qussalangaalerlunilu ,
41014034	ilanilu oqarfigai : " Tarniga aliasungaarpoq toqumut allaat . Maaniigitsi pigaarlusilu ! "
41014035	Qimannerulaariarlugillu nunamut pallorpoq qinullunilu ajornanngippat pisussamut taassumunnga qaangiinnaqqugaluarluni .
41014036	Oqarpoq : " Abba , ataataq , ilinnut ajornartoqanngilaq . Ermuseq una uannit peeruk . Uangali piumasara pinnani illit piumasat pili . "
41014037	Uteramilu tikippai sinittut , Petrusimullu oqarpoq : " Siimuut , sinippit ? Nalunaaquttap-akunnera ataasiinnarluunniit pigaarsinnaanngilatit ?
41014038	Eqqumagitsi , qinugitsilu usserneqaqqunasi . Anersaaq kajumikkaluarpoq , uinilli qajannarpoq . "
41014039	Qinujartoqqippoq oqaatsini oqaasereqqillugit .
41014040	Uteramilu tikippai sinittut uisaneq sapilivissimagamik , naluaallu qanoq oqarfigissallugu .
41014041	Taava pingajussaanik tikippai oqarfigalugillu : " Suli sinippisi qasuersaarlusilu ? Naammalerpoq . Piffissaq nalliuppoq ; maanna Inuup Ernera ajortuliortut assaannut pisitaassaaq .
41014042	Nikuillusi aallarniarta ! Takuat , uannik killuussisoq tikiutereerpoq . "
41014043	Suli oqalutsillugu Judasi , taakkua aqqaneq-marluk ilaat , tikiuppoq inuit panalisartut anaatalisartullu palasiunernit allakkanillu ilisimasunit utoqqaanertanillu pisut ilagalugit .
41014044	Killuussisaata taakku nalunaaqutissaqartissimavai oqarlunilu : Kunitassara taannaassaaq ; tigusiuk aallarullugulu isumannaatsumik paarineqartillugu !
41014045	Tikiukkamilu erniinnaq Jiisusi ornippaa oqarfigalugulu : " Rabbi ! " - kunillugulu .
41014046	Nakuuserfigaallu tigullugulu .
41014047	Tassaniittut ilaata panani amullugu palasiunerup kiffaa panarpaa siutaarlugu .
41014048	Taava Jiisusi pilerpoq oqarfigalugit : " Panalisarlusi anaatalisarlusilu tigujartorpassinga , soorlu tassa piiaasuusunga .
41014049	Ullut tamaasa najortaraluarpassi naalaffiullu silarliani ajoqersuisarlunga , tigusarinngilassingalu ; tamakkuli pipput Allakkat eqquuttussaammata . "
41014050	Taava tamarmik immineerpaat qimaallutillu .
41014051	Angulli inuusuttoq ataaseq malinnippoq tamaqarnani taamaallaat ilupaassiassamik ulissimalluni ; aamma taanna tiguaat ,
41014052	ilupaassiassarli iperaannarlugu tamaqarani qimaavoq .
41014053	Taava Jiisusi palasiunermukaappaat , palasiunerillu tamarmik utoqqaanertallu allakkanillu ilisimasut katersuupput .
41014054	Petrusilli ungasianit malippaa palasiunerullu illorsuata kaajaluisaanut iserluni , nakkutilliisullu issiaqatigai ikumatitaq uunnasserfigalugu .
41014055	Palasiunerit Killisiuisoqatigiillu tamarmiusut Jiisusimut nalunaajaasussarsiorput toqutassanngortikkumallugu , nassaanngillalli .
41014056	Amerlasuummi sallullutik nalunaajaassutigaat , nalunaajaataalli assigiinngillat .
41014057	Ilaallu sassarput sallusumillu nalunaajaassutigalugu oqarlutik :
41014058	" Ima oqartoq uagut tusaavarput : Naalaffik una assannik sanaaq ingutserumaarpara ullunilu pingasuni allamik sanallunga assannik suliaanngitsumik . "
41014059	Tamatumaniluunniilli nalunaajaataat assigiinngillat .
41014060	Taava palasiuneq sassarpoq Jiisusilu aperalugu : " Ilinnik pisuutitsillutik nassuiaataannut akissutissaqanngilatit ? "
41014061	Nillinngilarli akinanilu . Palasiunerup apereqqippaa : " Kristusiuit Unnersiutigineqartup ernera ? "
41014062	Jiisusi akivoq : " Taannaavunga . Takujumaarparsilu Inuup Ernera Ajugaqanngitsup talerpiata tungaani issiasoq qilaallu nuiaasigut aggersoq . "
41014063	Taava palasiunerup atisani alippai oqarlunilu : " Nalunaajaasoqaqqittariaqarnerpa ?
41014064	Mitallernera nammineq tusaavarsi . Qanoq isumaqarpisi ? " Tamarmillu pisuutippaat toqutassaatillugulu .
41014065	Taava ilaasa qitseralerpaat kiinaalu ulillugu tilluarlugulu oqarfigalugulu : " Eqqoriaagit ! " Kiffallu anaataminnik anaalilerpaat .
41014066	Petrusi kaajaluisamiitillugu palasiunerup kiffaasa ilaat arnaq tikiuppoq ,
41014067	takugamiullu issialluni uunnassertoq nakkutilerpaa oqarfigalugulu : " Illittaaq Jiisusi Nazaretimioq ilagaat . "
41014068	Misiarporli oqarluni : " Naluara paasinagulu suna pinerit . " Taava isaariaanut anillappoq , kukkukoorlu angutiviaq qarlorpoq .
41014069	Kiffallu arnap takoqqillugu tassaniittut oqaluffigeqqilerpai : " Una taakkua ilagaat . "
41014070	Misiaqqipporli . Kinguninngua tamaaniittut Petrusi oqarfigeqqippaat : " Ilumut taakkua ilagaatsit , aammami Galilæamiuuvutit . "
41014071	Taava oqaasipilulerpoq uppernarsaallunilu : " Inuk taanna eqqartugarsi naluara ! "
41014072	Taamaalisorlu kukkukooq angutiviaq aappassaanik qarlorpoq . Petrusillu eqqaavaa Jiisusip qanoq oqarfigigaani : " Kukkukooq angutiviaq marloriarluni qarlortinnagu pingasoriarlutit miserratigiumaarparma . " Qissaserporlu .
41015001	Ullaakkut erniinnaq palasiunerit , utoqqaanertat , allakkanik ilisimasut Killisiuisoqatigiillu tamarmiusut ilagalugit aalajangereeramik Jiisusi qilersortippaat aallarullugulu Pilatusimullu pisillugu .
41015002	Pilatusillu aperaa : " Juutit kunngigaatsit ? " Jiisusip akivaa : " Soorlu nammineq oqartutit . "
41015003	Palasiunerit sakkortuumik unnerluutigaat ,
41015004	Pilatusillu apereqqippaa : " Akiumanngilatit ? Tusaakkit qanoq sakkortutigisumik unnerluutigigaatsit . "
41015005	Jiisusi akissuteqaqqinngilaq Pilatusi tupigusulersillugu .
41015006	Nalliussinerup nalaani parnaarussat ilaat ataaseq inuit kissaatigisaat malillugu iperagaatittarpaa .
41015007	Parnaarussat ilagaat Barabbamik atilik pikitsitsisunut pikitsitsisillutik inuarsimasunut ilaalluni parnaarussaasoq .
41015008	Inuit maanna Pilatusimukarput qinnuigilerlugulu pisarnermisut ilioqqullugu .
41015009	Pilatusip akivai : " Juutit kunngiat ilissinnut iperaqquisiuk ? "
41015010	Nalunngilaami palasiunerit sinngagalugu imminut pisikkaat .
41015011	Palasiunerilli inuit pilerisaarpaat taarsiullugu Barabba iperagaatinniaqqullugu .
41015012	Taava Pilatusi oqaloqqippoq aperalugillu : " Juutimmi kunngiannik taasarsi qanoq iliorfigeqquisiuk ? "
41015013	Akillugu suaarput : " Sanningasulimmut kikiattoruk ! "
41015014	Pilatusip aperai : " Sumimmi ajortumik iliorami ? " Sulili nipittoriaannarlutik nilliapput : " Sanningasulimmut kikiattoruk ! "
41015015	Pilatusip inuit iluarisaannik iliorfigiumagamigit Barabba taakkununnga iperagaatippaa , Jiisusili iperartorteriarlugu sanningasulimmut kikiattugassanngortippaa .
41015016	Sakkutuut Jiisusi isertippaat kaajaluisamut , tassa naalagaatitap illorsuaanut pallittaalisamut , sakkutooqatitillu paarsisut tamaasa qaaqqullugit .
41015017	Taava aappallarissumik qallersaaserpaat , kapinartulinnillu perlaasamik niaqorusiorlutik taassumunnga ivertippaat .
41015018	Ilassiulerpaallu : " Pilluarna , juutit kunngiat ! "
41015019	Sullortuumillu niaquatigut anaalerpaat qitserarlugulu , seeqqummerlutillu pallorfigaat .
41015020	Mitaatigereeramikku qallersaataa aappallarissoq peerpaat namminerlu atisai atitillugit . Taava aallaruppaat sanningasulimmut kikiattoriartorlugu .
41015021	Angullu narsaammit aggerluni sanioqquttoq , Siimuut Kyrenemioq Alexanderikkut Rufusillu ataataat , pinngitsaalivaat sanningasulissaa ersoqqullugu .
41015022	Ingerlappaat Golgatamut - isumaqartoq : Niaqornaq .
41015023	Viinnimik myrramik akusamik imminniaraluarpaat , piumanngilaali .
41015024	Taava sanningasulimmut kikiattorpaat atisaalu agguaallugit ilaat sorleq kia pissaneraa immeraassutigalugu .
41015025	Nalunaaquttap-akunnerisa pingajuanni sanningasulimmut kikiattorpaat .
41015026	Allagartamilu taassumunnga unnerluussutip nalunaarsimaffiani allassimavoq : " Juutit kunngiat . "
41015027	Tassunga ilagitillugit aamma kikiattorpaat piiaasut marluk , aappaa talerpiata tungaani aappaalu saamiata tungaani .
41015028	Taamaalillutik oqaatsit allassimasut uku eqquupput : " Inatsisinillu unioqqutitsisunut ilaliussaavoq . "
41015029	Saneqquttut mitaatigaat ileqimisaarfigalugulu oqarlutillu : " Qaami , naalaffimmik ingutserisutit sanaqqiisutillu ullut pingasut ingerlaneranni ,
41015030	imminut annaanniarit , sanningasulimmiillu aqqarit ! "
41015031	Palasiunerittaaq allakkanillu ilisimasut taamatut mitaatigaat imminnullu oqarfigalutik : " Allat annaattaraluaramigit imminut annaanneq sapilerpoq .
41015032	Kristusi , Israelip kunngia - sanningasulimmit aqqarniarli takunneqqulluta uppeqqullutalu ! " Aammattaaq sanningasulimmut kikiattugaaqataasa mitaatigaat .
41015033	Nalunaaquttallu akunnerisa arfernat nalliummat nunarsuarmi tamarmi taarsivoq akunnerit qulingiluaat tikillugu .
41015034	Akunnerillu qulingiluaanni Jiisusi nipitoorsuarmik nillerpoq : " Eloí , Eloí ! lamá sabaktá ni ? " - isumaqartoq : " Guutiga , Guutiga ! Sooq qimappinga ? "
41015035	Tassani qeqartut ilaasa tamanna tusaramikku oqarput : " Tusaasiuk , Elia aggeqquaa . "
41015036	Taava ilaata arpalluni svampi seernartumik milluarteriarlugu sullortuumut kappullugu immippaa oqarluni : " Takoriartigu Eliap aqqariartussaneraa . "
41015037	Jiisusili nillerujussuarpoq anerningerlunilu .
41015038	Naalaffiullu saagua marlunngorluni quliminiit atiminut siippoq .
41015039	Sakkutuut naalagaata akianiittup taama anerningertoq takugamiuk oqarpoq : " Ilumut angut taanna Guutip erneraa . "
41015040	Arnanittaaq asianit isiginnaartoqarpoq ; taakkua ilagaat Maria Magdalene Marialu Jaakup Minnerup Josesillu anaanaat Salomelu ;
41015041	taakkua ilagaat kiffartuullugulu Galilæamiikkallarmat . Tamaaniipputtaaq arnat allat amerlasuut Jerusalemimut majuaqatigisai .
41015042	Maannalu unnummat piareersarfiulluni , tassa sabbati aqaguttoq ,
41015043	tikiuppoq Josefi Arimatæamioq Killisiuisoqatigiinni ilaasortaq akimasoq Guutip naalagaaffianittaaq utaqqisuusoq . Sapiiserluni Pilatusimut iserpoq Jiisusillu timaa qinnutigalugu .
41015044	Pilatusip tupigusuutigaa Jiisusi toqoreersimammat ; sakkutuullu naalagaat qaaqquaa aperalugulu Jiisusi sivisuumik toqungareersimanersoq .
41015045	Tamanna sakkutuut naalagaannit uppernarsereeramiuk timaa Josefimut tunniuppaa .
41015046	Ilupaassiamik pisereerami aqqarpaa , ilupaassiamullu immullugu ilivaa ilivermut qaarsumi ilullisamut . Ujarallu ilerfup paanut assakartippaa .
41015047	Maria Magdalenellu Mariallu Josesip anaanaata takuaat sumi ilineqartoq .
41016001	Sabbati qaangiummat Maria Magdalene Marialu Jaakup anaanaa Salomelu tarnutinik tipigissunik pisipput tanikkiartorumallugu .
41016002	Sabbatip-akunnerata ulluisa siullianni ullaaralaannguaq ilivermut pipput seqineq nuisoq .
41016003	Oqaloqatigiippullu : " Kia ujaqqamik ilerfup isaariaaniittumik assakartitsissutissavaatigut ? "
41016004	Tassungali qiviaramik takulerpaat ujarak assakartereersimasoq . Ujarammi angeqaaq .
41016005	Ilivermullu iseramik takuaat angut inuusuttoq qaqortumik takisuumik atisalik talerpiup tungaani issiasoq , annilaaqaallu .
41016006	Taassumali oqarfigai : " Annilaaqinasi ! Jiisusi Nazaretimioq sanningasulimmut kikiattorneqarsimasoq ujarparsi . Makissimavoq , maaniinngilaq . Takuuk , aajuna ilineqarfia !
41016007	Ajoqersugaali Petrusilu oqarfigiartorsigit Galilæamut siuleriumaarissi . Tassani takujumaarparsi , soorlu oqarfigigaasi . "
41016008	Anipput ilivermillu qimaallutik , tupannermit paatsiveerussimallutik . Oqarfigisaqanngillallu annilaangagamik .
41016009	Jiisusi sabbatip-akunnerata ulluisa siullianni ullaaralaannguaq toqusunit makikkami takuteqqaarpoq Maria Magdalenemut , taassumannga anersaapiluit arfineq-marluk anisissimavai .
41016010	Taassuma oqarfigiartorpai ilagisartagai maanna aliasullutik qiasut .
41016011	Taakkuali tusaramikku Jiisusi uumasoq Maria Magdalenellu takusimagaa upperinngilaat .
41016012	Tamatuma kingorna ajoqersukkat ilaat marluk nunaannarmukartillugit saqqummerfigai allatut isikkoqarluni .
41016013	Taakkua aamma ilatik allat oqaluttuukkiartorpaat ; taakkuattaarli upperinngilaat .
41016014	Kiisalu takutippoq taakkununnga aqqanilinnut nerrivimmiitillugit ; avoqqaaraalu uppinngimmata uummataallu manngertuummata makinnermi kingorna imminik takunnissimasut upperinngimmatigit .
41016015	Taava oqarfigai : " Aallaritsi silarsuarmut tamarmut iivangkiiliulu oqaluussissutigalugu pinngortitanut tamanut .
41016016	Upperlunilu kuisittoq annakkumaarpoq , uppinngitsorli eqqartuunneqassaaq .
41016017	Nalunaaqutillu makku uppertut malinnitsigissavaat : Uanga atikkut anersaapiluit anisikkumaarpaat , oqaatsinik nutaanik oqalukkumaarput ,
41016018	pulateriaarsuit assamminnik tigujumaarpaat , toqunartumillu imeraluarunik ajoqutigissanngilaat ; napparsimasut assamminnik patillugit ajorunnaarsissavaat . "
41016019	Naalagaq Jiisusi taakkununnga oqaloreerami qilaliartinneqarpoq , ingipporlu Guutip talerpiata tungaanut .
41016020	Taakkuli aallarput tamanilu oqaluussillutik , Naalagarlu suleqataavoq oqaaserlu aalajangersillugu nalunaaqutitigut ilannguttutigut .
42001002	aallaqqaataaniilli isiginnittuusunit oqaatsimullu kiffaasunit uatsinnut kingornunneqartitaanerat malillugu ,
42001003	taava uangattaaq aalajangersimavunga tamaasa aallaqqaataanniilli sukumiisumik misissorniarlugit tulleriiaarlugillu allaaseriniarlugit ilinnut , Theofilusi ataqqinangaartutit ,
42001005	Taamani , Herodesi juutit nunaanni kunngiutillugu palasit sinnerseraattoqatigiit Abiakkut ilaqarput palasimik Zakariamik atilimmik . Nulia Aronimit naggueqarpoq Elisabethimillu ateqarluni .
42001006	Taakku tamarmik Guutip takkuani iluartuupput assuarnaatsumik inuullutik Naalakkap inassutai ileqqoreqqusaalu maleruarlugit ,
42001008	Taava Zakaria Guutip saani palasitut kiffartuussitilluni , tassa sinnerseraattoqatigiit ilaasuuffigisami suliffissaat nalliussimammat ,
42001009	palasit akornanni ileqquusoq malillugu immeraannermi eqqugaavoq Naalakkap naalaffianut iserluni tipigissaatilliisussatut .
42001015	Naalakkammi saani angisuunngussaaq ; viinnimik immiamillu imissanngilaq ; anaanami timaata iluaniitillunili Anersaamik Illernartumik ilumiulerneqassaaq ,
42001017	Naalakkap siulerissavaa taanna Eliatut anersaaqartoq pissaaneqartorlu angajoqqaat uummataat qitornaannut saatsissallugit naalasseriitsullu iluartutut siuneqalersillugit Naalagarlu innuttassarsissallugu piareersarsimasunik . "
42001018	Zakaria inngilimut oqarpoq : " Qanoq ilillunga tamatuma eqqortuunera ilisimasinnaavara ? Uangami nammineq utoqqaavunga , nuliaralu aamma utoqqalereeqaaq . "
42001019	Inngilip akivaa : " Gabrieliuvunga Guutip kiinaata saaniittuusoq ; aallartitaavunga oqaluuteqqullutit nalunaarummillu nuannersumik tamatuminnga nalunaarfigeqqullutit .
42001025	" Naalakkap taama pivaanga ulluni taakkunani , isumagigaminga peerlugulu inunni narrunarsagaanera . "
42001026	Elisabethip naartulluni qaammatit arfinilinngormagit inngili Gabrieli Guutimit aallartinneqarpoq Galilæami illoqarfimmut Nazaretimik atilimmut ,
42001027	niviarsiamut Mariamut Josefip eqqarleriit Daavikkut ilaata nuliassaanut .
42001028	Inngilip iserfigaa ilassillugulu ima oqarluni : " Naalakkap najorpaatit saammaassaasutit uumaa ! "
42001029	Oqaatsit taakku Mariap annilaarutigeqai isumaliutigalugulu ilassinnissut tamanna qanoq isumaqarnersoq .
42001030	Taava inngilip oqarfigaa : " Erseqinak , Maria ! Guutimut saammaannarsivutit .
42001031	Naartulissaatit ernertaassallutillu , taannalu Jiisusimik atsissavat .
42001032	Pingaartorsuanngussaaq Qutsinnerussaartullu erneranik taaneqassalluni , Guutillu Naalakkap tunissavaa ataataata Daavip issiavissaarsuanik ;
42001033	Jaakukkunnut kunngiussaaq naassaanngitsumik , naalagaassusialu atajuaannassaaq . "
42001034	Maria inngilimut oqarpoq : " Qanoq ililluni tamanna pissava ? Angummimmi ilaqarsimanngilanga . "
42001035	Inngilip akivaa : " Anersaaq Illernartoq ilinnut piumaarpoq , Qutsinnerussaartullu pissaanerata ulikkumaarpaatit . Taamaattumik meeraq erniusussaq taaneqassaaq Illernartumik , Guutip erneranik .
42001036	Aammattaaq Elisabethi eqqarlit ernertaartussaavoq utoqqalinermini . Taassuma ernisuitsuuneragaasup naartulluni maanna qaammatit arfinilinngorpai ;
42001037	Guutimummi sumik ajornartoqanngilaq . "
42001038	Taava Maria oqarpoq : " Naalakkap kiffaraanga . Oqaatsisit malillugit pineqarlanga . " Inngilillu qimappaa .
42001046	Taava Maria oqarpoq : Tarnima Naalagaq naalannartippaa
42001047	anersaamalu qiimmattaatigaa Guuti , annaassisiga !
42001048	Kiffani nikanartoq qiviarpaa . Maannamiit eqqarleriit tamarmik pilluarnerassavaannga ,
42001049	Pissaasup malunnangaartuliorfigimmanga . Illernarpoq taassuma aqqa ,
42001050	mianerinnitsiminullu nallittuinera atajuarpoq kinguaariikkuutaani .
42001051	Talerminik malunnangaartuliorpoq , uummatimikkut makitasuut avissaartortippai ;
42001052	pissarsuit peersippai issiavissaarsuinit , nikanartullu akitsisillugit ;
42001053	kaattut qaarsillartippai tunissutinik ajunngitsunik pisuullu qimagutitillugit soqartinnagit .
42001054	Kiffani Israeli isumagaa ,
42001055	eqqaamavaalu nallittuiumanini - neriorsuutini siuaasatsinnut - Aaperaamut kinguaavinullu , naassaanngitsumik .
42001058	Eqqaamiuisa eqqarliisalu tusarpaat Naalakkap qanoq atsigisumik nallittorsimagaa , nuannaaqatigaallu .
42001059	Ullut arfineq-pingajussaanni nukappiaraq kipineqartikkiartorpaat , Zakariamillu atserniaraluarpaat ataataa atsiullugu .
42001066	Tusartullu tamarmik tamakku uummammiuliuppaat oqarlutik : " Nukappiaraq taanna sunngorumaarpami-taava ? " Naalakkammi assaata najorpaa .
42001068	Unnersiutigineqarli Naalagaq , Israelip Guutia , innuttani tikeraarmagit aniguisillugillu
42001069	naalersitsivigimmatigullu nassummik annassummik kiffami Daavip kinguaavini ,
42001070	soorlu qangali oqalussimasoq pruffiitimigut illernartutigut :
42001072	siuaasavut nallittorumallugit eqqaamallugulu angerutsi illernartoq
42001073	ataatatsinnut Aaperaamut uppernarsaatini :
42001076	Illillu , naalungiaq-aa , Qutsinnerussaartup pruffiitianik taaneqassaatit , Naalakkap siornagut ingerlassagavit aqqutissiuullugulu
42001077	innuttaalu illit ilisimatissagakkit annaanneqarnissamik - ajortaasa isumakkiigaanerannik -
42001078	Guutitta nallittuingaarnera pissutigalugu , tassuuna seqernup pavannga nuiffigiumammatigut
42001079	qaammarsarumallugit taarsiortut toqullu taartitaani ittut , isikkavullu ingerlatikkumallugit eqqissinermut aqqutaasumut .
42001080	Nukappiaraq alliartorpoq anersaakkullu pissatsitaalluni , inoqajuitsumiipporlu ulloq Israelikkunni sulilerfissani tikillugu .
42002004	Aamma Josefi majuarpoq illoqarfimmit Nazaretimiit Galilæamiittumit Judæamut , Daavip illoqarfianut Betlehemimik atilimmut , Daavip inoqutai eqqarleriissortaalu nagguigigamigit tassani allatsissalluni
42002005	nuliassani Maria naartusoq ilagalugu .
42002007	pernaamminillu ernertaarpoq , immullugulu nersutaatit nerisarfiannut ilivaa akunnittarfimmi inissaqannginnamik .
42002014	Naalannarsili Guuti qutsinnermi nunarsuarmilu ! Eqqissineq pili inunnut Guutip nuannarisaanut !
42002019	Marialli tamakku tamaasa uummamminut toqqorpai eqqarsaatigalugillu .
42002021	Ullut arfineq-pingasunngormata naalungiaq kipineqassammat Jiisusimik atserpaat , inngilip taama taammagu ilumiugineqanngikallarmalli .
42002023	- soorlu Naalakkap inatsisaani allassimasoq : " Angajulliliat angutaasut , illissamik ammaasut , tamarmik Naalakkamut pigitillugit illernartitaassapput , " -
42002024	aamma pilliutigiartorlugit Naalakkap inatsisai malillugit pilliutigeqquneqartut : Tuit quluartartut marluk imaluunniit tuit piaqqat marluk .
42002025	Jerusalemimi anguteqarpoq Simmiuumik atilimmik ; taanna iluartuuvoq upperluartuulluni , Israelimullu tuppalliutissamik pisoqarnissaa utaqqisaraa . Anersaamit Illernartumit ilumiulerneqarsimavoq
42002029	Naalagaq maanna kiffat angerlartinniaruk eqqissisillugu soorlu taama oqarsimasutit .
42002030	Namminermi isinnik takoreerpara annaassissutit ,
42002031	inuiaat tamarmik kiinaasa saanni piareersakkat :
42002032	Qaammaqqut Guutimik nalusunut saqqummersinneqartussaq innuttannullu Israelimut naalannaatissaq .
42002034	Simmiuullu pilluaqquai anaanaalu Maria oqarfigaa : " Takuat , meeraq una Israelimi amerlasoorpassuarnut orlussutissaallunilu makissutissaavoq nalunaaqutissaallunilu assortorneqarumaartoq
42002035	- ilami illittaaq nammineq tarnit panap kapissavaa - uummatit amerlasuut eqqarsaataat saqqummersitaaqqullugit . "
42002037	maannakkullu uillarneruvoq 84-inik ukiulik . Naalaffik qimanngisaannarpaa , Guutilu kiffartuuttarlugu unnuaq ullorlu iisinnginniartarluni qinusarlunilu .
42002038	Taamaalinerani taannattaaq sassarpoq , Guutilu unnersiutigaa meerarlu pillugu Jerusalemip aniguisitaanissaanik utaqqisunut tamanut oqaaseqarluni .
42002039	Naalakkallu inatsisai malillugit iliuusissatik tamaasa naammassigamikkit Galilæamut uterput , illoqarfimminnut Nazaretimut .
42002040	Nukappiararlu alliartorpoq nakussatsilluni ilisimassuseqangaalerlunilu , Guutillu saammaannerata najorpaa .
42002041	Jiisusip angajoqqaavi ukiut tamaasa Jerusalemimukartarput poorskisioriartorlutik .
42002043	Ullut poorskisiorfiit naammata angerlartussanngoramik nukappiaraq Jiisusi angajoqqaami sianiginngisaannik Jerusalemimiiginnarpoq .
42002047	Tusarnaartut tamarmik ilisimassusia akissutaalu ajasoorutigeqaat .
42002049	Oqarfigaali : " Sooq ujarpisinga ? Nalugassiuk Ataatanniittariaqartunga ? "
42002050	Taamali oqarfigimmatik paasinngilaat .
42002052	Jiisusilu alliartorpoq ilisimassuseqarnerujartorlunilu , nuannaarutaavorlu Guutimut inunnullu .
42003001	Ukiut kaasarip Tiberiusip naalakkersuiffiisa 15-issaanni Pontiusi-Pilatusi Judæami naalagaatitaatillugu , Herodesi nunamut naalagaatillugu Galilæami , qatanngutaa Filipi Ituræami Trakonitisimilu , Lysaniasi Abilenemi
42003002	Annasilu Kajfasilu palasiunerutillugit Guutip oqaasia Zakariap erneranut Johannesimut inoqajuitsumi tutsiuppoq .
42003003	Taava Johannesi Jordanip eqqaanut pivoq oqaluussissutigalugulu kuissut allamik isumataaqqussut ajortit isumakkeerneqaatissaannik ,
42003004	soorlu pruffiitip Esajap allagaani ima allassimasoqartoq : Inoqajuitsumi suaartoqarpoq : Naalakkap aqqutissaa iluarsarsiuk , aqqusininnguit ingerlavissai nalimmatsersigit !
42003005	Qooqqut tamarmik immerneqassapput , qaqqat qattorngillu tamarmik naqillisarneqassapput , aqqusernit sangujoraartut narlorneqassapput maniitsullu nalimmatserneqassallutik .
42003006	Inuillu tamarmik Guutip annaassissutaa takussavaat .
42003007	Johannesi imminit kuineqarumallutik orniguttorpassuarnut oqarpoq : " Paarmortorujuit piaraat , kia isumaqalersikkamisi kamannissaq nalliuttussaq ingalassinnaagissi ?
42003008	Taamaattumik allamik isumataarnermut naapertuuttunik inerititaqaritsi , isumaqaqinasilu ima oqaannarsinnaallusi : Aaperaat ataatagaarput . Oqarfigaassimi : Guutip ujaqqanik makkuninnga uummartitsilluni Aaperaat qitornassarsisinnaavaa .
42003009	Ulimaat orpiit mannguinut tutsereerpoq , orpillu sunaluunniit ajunngitsunik inerititaqanngitsoq ulimallugu uppitinneqassaaq innermullu iginneqarluni . "
42003010	Inuit aperaat : " Qanormi iliussaagut ? "
42003011	Akivorlu : " Marlunnik ilupaallip aappaa peqanngitsumut tunniutissavaa , nerisassaateqartorlu aamma taamaaliussaaq . "
42003012	Ilanngaaserisunittaaq tikiuttoqarpoq kuisikkumasunik , taakkualu oqarfigaat : " Ajoqersuisoq , qanoq iliussaagut ? "
42003013	Akivai : " Ilissinnut malittareqqusat qaangerlugit ilanngaasiissanngilasi . "
42003014	Sakkutuulli aperimmanni namminneq qanoq iliussanerlutik akivai : " Naalliutsitsinasilu ujajaaffiginnissanngilasi , akissarsiasilu naammaginiarsigit . "
42003015	Inuit pisussamik ilimasoqigamik tamarmik eqqarsaataannarmikkut apeqqutaatippat Johannesi Kristusiunersoq .
42003016	Tamaasali oqarfigai : " Uanga imermik kuivassi ; taava uannit pissaanerusoq tikiukkumaarpoq , uangalu qinngaqquppunga singii qilerussaassallugit . Taassuma Anersaamik Illernartumik innermillu kuissavaasi .
42003017	Nivaatani teqqalatitsissut tigumiarpaa karrertaajaaffini salinniarlugu qajuusiassallu quiminut katersorniarlugit , qalipakuili ikuallassavai innermi qamiuitsumi . "
42003018	Allarpassuartiguttaaq oqaaqqissaarivoq iivangkiiliup inunnut oqaluussissutiginerani .
42003019	Nunamulli naalagaasoq Herodesi Johannesimit avoqqaarineqarami Herodiasi qatanngummi nulia pillugu sulianilu ajortut allat pillugit
42003020	suliapilumminut tamakkununnga ilanngullugu Johannesi parnaarutitippaa .
42003021	Inuit tamarmik kuisimmata Jiisusi aamma kuisippoq . Qinutillugulu qilak ammarpoq ,
42003022	Anersaallu Illernartup tuitut isikkoqarluni aqqarfigaa ; nipilu qilammit tutsiuppoq : " Illit tassaavutit ernera asasara , nuannarisaraakkit . "
42003023	Jiisusip sulinini aallarneramiuk 30-t missiliorlugit ukioqarpoq . Ernerisorineqarpoq Josefimit Elip erneranit .
42003024	Eli Mattattip erneraa , taanna Levip , taanna Melkip , taanna Jannajip , taanna Josefip ,
42003025	taanna Mattathiasip , taanna Amosip , taanna Nahumip , taanna Eslip , taanna Naggajip ,
42003026	taanna Mahatip , taanna Mattathiasip , taanna Shim'ip , taanna Josekip , taanna Jodap ,
42003027	taanna Johananip , taanna Resap , taanna Zerubbabelip , taanna Shealtielip , taanna Nerip ,
42003028	taanna Melkip , taanna Addip , taanna Kosamip , taanna Elmadamip , taanna Erip ,
42003029	taanna Josvap , taanna Eliezerip , taanna Jorimip , taanna Mattatip , taanna Levip ,
42003030	taanna Simmiuup , taanna Judap , taanna Josefip , taanna Jonamip , taanna Eljakimip ,
42003031	taanna Meleap , taanna Mennap , taanna Mattatap , taanna Natanip , taanna Daavip ,
42003032	taanna Isajip , taanna Obedip , taanna Boazip , taanna Salap , taanna Nakshonip ,
42003033	taanna Amminadabip , taanna Adminip , taanna Arnip , taanna Hesronip , taanna Peresip , taanna Judap ,
42003034	taanna Jaakup , taanna Iisaap , taanna Aaperaap , taanna Terap , taanna Nakorip ,
42003035	taanna Serugip , taanna Re'up , taanna Pelegip , taanna Eberip , taanna Shelap ,
42003036	taanna Kenanip , taanna Arpakshadip , taanna Semip ,
42003037	taanna Noap , taanna Lemekip , taanna Metusalemip , taanna Enokip , taanna Jeredip , taanna Mahalal'elip ,
42003038	taanna Enoship , taanna Setip , taanna Adamip , Adamilu Guutip erneraa .
42004001	Jiisusi Jordanimiit uterpoq Anersaamik Illernartumik ilumioqangaarluni ; Anersaamillu ingerlanneqarluni
42004002	ulluni 40-ni inoqajuitsumiippoq tassanilu Diaavulumit usserneqarluni . Ulluni taakkunani nerisaqannginnami naammata kaalerpoq .
42004003	Taava Diaavulup oqarfigaa : " Guutip ernerippatit ujarak una timiusanngoqqujuk . "
42004004	Jiisusilli akivaa : " Allassimavoq : " Inuup timiusaannaq inuussutissarinngilaa . " "
42004005	Taava Diaavulup pavungarsuaq pissuppaa uisoriinnarlu nunarsuarmi naalagaaffiit tamaasa qimerloortillugit
42004006	oqarfigalugulu : " Pissaaneq tamanna tamaat alutornassuserlu ilinnut tunniukkumavakka , uannummi pigititaammata kimulluunniit piumasara malillugu tunniussinnaavakka .
42004007	Taamaattumik pallorfigiumagumma tamakku tamaasa pigilersinnaavatit . "
42004008	Jiisusilli akivaa : " Allassimavoq : " Naalagaq Guutit pallorfigissavat taannalu kisiat kiffartuullugu . " "
42004009	Taava Diaavulup Jerusalemimut ingerlappaa , naalaffiullu inngianut pisippaa oqarfigalugulu : " Guutip ernerippatit taava maanngaanniit samunga nakkarit .
42004010	Allassimavormi : Inngilini peqqussavai paareqqullutit ,
42004011	kiisalu : Taakkua kissumiassavaatsit isikkat ujaqqamut sumulluunniit kalluteqqunagu . "
42004012	Jiisusilli akivaa : " Imaattunik oqaaseqarpoq : " Naalagaq Guutit misilissanngilat . " "
42004013	Diaavulup ussiiniutissaarukkami qimakkallarpaa .
42004014	Jiisusi Anersaamit pissatsitaalluni Galilæamut uterpoq , tusaamaneqarneralu tamatuma eqqaanut tamarmut siammaappoq .
42004015	Synagogiini ajoqersuisarpoq tamanillu nersorneqarluni .
42004016	Aammattaaq Nazaretimut allisarfimminut pivoq . Sabbataagaa pisarnermisut synagogimut iserpoq , nikuipporlu atuaajumalluni .
42004017	Taava pruffiitip Esajap allagai tunniuppaat , mapperamigillu ima allassimasoq eqqorpaa :
42004018	Naalakkap anersaavata tikippaanga Naalakkap tanitarimmanga . Aallartippaanga nalunaarut nuannersoq piitsunut tusarliuteqqullugu , torlulaatigeqqullugu parnaarussat iperagaanissaat tappiitsullu tappissinissaat , nanertugaasullu aniguiseqqullugit
42004019	torlulaatigeqqullugulu Naalakkap ukiua saammaassivik .
42004020	Taava mappersagaq matuaa , kiffamullu tunniukkamiuk ingippoq , synagogimiittullu tamarmik pissangallutik isikkuppaat .
42004021	Imalu oqaluffigilerpai : " Oqaatsit allakkaniittut tusakkasi ullumikkut eqquupput . "
42004022	Tusaasullu tamarmik nersorpaat oqaatsillu saamangaartut qarnanit anisut tupigusuutigalugit , aperippullu : " Una Josefip ernerinnginnerpaa ? "
42004023	Akivai : " Qularnanngitsumik oqariaaseq manna uannut assuarliutitut atorumaarparsi : Nakorsaq , imminut nakorsarit ! oqarumaarlusilu : Kapernaumimi pisimasut tamaasa tusareerpavut ; maanissaaq illoqarfimmi peroriartorfinni taamatut iliorit ! "
42004024	Oqarporli : " Ilumut oqarfigaassi : Pruffiiti peroriartorfimmini ataqqineqartanngilaq .
42004025	Ilumoortumillu oqarfigissavassi : Eliap nalaani , taamani qilak ukiut pingasut qaammatillu arfinillit matoqqammat nunami tamarmi kaannersuaqarluni , Israelimi uillarnerit amerlaqaat ;
42004026	Eliali taakkua arlaannaannulluunniit aallartinneqanngilaq uillarnermulli Sareptami Sidonimiittumi najugaqartumut .
42004027	Aamma Elisap nalaani Israelimi pupissut amerlaqaat ; taakkuali arlaannaalluunniit minguerutitaanngilaq , Na'amanili Syriamioq kisimi minguerutitaavoq . "
42004028	Synagogimiittut tamanna tusaramikku tamarmik kamattorsuanngorput ;
42004029	nikutserlutillu illoqarfimmit anisippaat , qaqqallu illoqarfimmik inigisaata sinaanut ajakattarpaat nakkartinniarlugu .
42004030	Akornisigulli ingerlalluni qimaguppoq .
42004031	Jiisusi Kapernaumimut , illoqarfimmut Galilæamiittumut pivoq . Sabbataagaa inuit ajoqersorpai ,
42004032	ajoqersuutaalu tupigusuutigingaarpaat naalattariaqartumik oqalummat .
42004033	Synagogimiippoq inuk minguttuumik anersaapiloqartoq , taannalu nipituumik nillerpoq :
42004034	" Illimmi sussagatsigut , Jiisusi Nazaretimioq ! Tikiuppit suujunnaarsikkumalluta ? Kinaasutit nalunngilara : Guutip illernartua ! "
42004035	Jiisusilli anersaaq avoqqaaraa oqarlunilu : " Nipangerit , taassumanngalu anigit ! " Anersaapiluup angut taanna inuit akornannut uppitippaa , ajoqusernagulu taassumannga anivoq .
42004036	Tamarmik annilaaqaat , imminnullu oqarfigipput : " Qanoq-una ittumik oqaaseqarami anersaat minguttuut naalattariaqartumik pikkunartumillu peqqusiffigigai anisillugillu . "
42004037	Tamatumalu eqqaani tamarmi tusaamaneqalerpoq .
42004038	Jiisusi synagogimit anigami Siimuup illuanut iserpoq . Siimuup sakia arnaq napparsimavoq kissarneqaqaluni , Jiisusilu qinnuigaat ikioqqullugu .
42004039	Taava ornippaa qulangerlugulu kissarnera appisaluuppaa , taamalu kissarneeruppoq . Erniinnarlu makippoq saqqillugillu .
42004040	Seqernup tarrilernerata nalaani sunik arlaannik nappaateqartortallit napparsimasortatik Jiisusimukaappaat , tamaasalu immikkut assamminik attorlugit ajorunnaarsippai .
42004041	Aammattaaq inunnit amerlasuunit anersaapiluit aniapput suaartaatigalutik : " Illit Guutip erneraatit . " Sioorasaarpaalu oqaloqqunagit Kristusiunini nalunngimmassuk .
42004042	Ullaanngormat inoqanngitsumukarpoq . Inuilli ujarpaat , nanigamikkulu qimaqqunatik uninngatinniarsaraat .
42004043	Oqarfigaali : " Guutip naalagaaffianik iivangkiiliu illoqarfinni allanissaaq tusarliussassaraara ; tamanna pillugu aallartitaavunga . "
42004044	Judæamilu synagogini oqaluussisarpoq .
42005001	Ilaanni Jiisusi Genesaretip Tasersuata sinaaniilluni inuit Guutip oqaasianik tusarusuttut tatileraanni
42005002	umiatsiaat marluk sississimasut takulerpai . Inuisa nigorsimavaat qassutitik errortorniarlugit .
42005003	Jiisusi umiatsiaat arlaannut Siimuup pianut ikivoq inualu qinnuigalugu avalaallatsilaaqqullugu . Taava ingilluni inuit umiatsiaamiit ajoqersulerpai .
42005004	Naammassigami Siimuumut oqarpoq : " Itisuumut avalallusi qassuseritsi ! "
42005005	Siimuullu akivaa : " Ajoqersuisoq , unnuaq tamaat ilungersoraluarpugut susaarlutali ; illilli oqaatsitit tatigalugit qassusissaanga . "
42005006	Taamaalioramik aalisagarpassuarnik pisaqarput , qassutaallu qartoranngersaalerput .
42005007	Ilatik umiatsiaap aappaaniittut usserarfigaat ikioriartoqqullutik , tikiummatalu umiatsiaat tamaasa immerpaat ulikkaangaaramik kivingajatsillugit .
42005008	Siimuut-Petrusip tamanna takugamiuk Jiisusip seeqquinut pallorpoq oqarlunilu : " Naalagaq , qimannga inuugama ajortilik . "
42005009	Tassami pisarpassuatik pillugit ilanilu tamarmik annilaarsimaqaat
42005010	- aammattaaq Jaaku Johannesilu Zebedæusip erneri Siimuup aalisaqatigisai . Jiisusilli Siimuut oqarfigaa : " Erseqinak ! Maannamiit inunnik pisaqartalerumaarputit . "
42005011	Taava umiatsiatik tulatsippaat , tamaasalu qimallugit malippaat .
42005012	Ilaanni Jiisusi illoqarfiit arlaanniitillugu angut pupittorujussuaq tikiuppoq . Jiisusi takugamiuk pallorpoq kiinnani nunamut tutsillugu qinnuigalugulu : " Naalagaq , piumaguit mingukkunnarsissinnaavarma . "
42005013	Jiisusip assani isatsillugu attorpaa oqarfigalugulu : " Piumavunga , mingukkunnaarit ! " Erniinnarlu pupinnerata qimappaa .
42005014	Inerterpaalu tamanna kimulluunniit oqaatigeqqunagu , oqarfigaluguli : " Palasimut takutikkiartorit , mingukkunnaarnerillu pillugu pilliuteqarit inunnut uppernarsaatitut , soorlu Mosesi peqqusisoq . "
42005015	Jiisusili tusaamaneqaraluttuinnarpoq , inuppassuillu katersuuffigaat tusarumallugu nappaatiminnillu ajorunnaarsitaajumallutik .
42005016	Qimallugilli inoqanngitsunukarpoq qinujartorluni .
42005017	Ullut ilaanni Jiisusi ajoqersuimmat farisiiarit inatsisinillu ajoqersuisut illoqarfeeqqanit Galilæamiittunit Judæamiittunillu tamanit Jerusalemimillu aggersimasut najuupput . Jiisusilu Naalakkamit pissaaneqartitaavoq ajorunnaarsitsisinnaalluni .
42005018	Takuallu , angutit nukillaarsimasoq siniffimmini nalasoq tikiuppaat , eqqunniarpaallu Jiisusip saavanut pisikkumallugu .
42005019	Inunnilli iseriarfissaqannginnamik illup qaavanut qaqipput , qaliatigullu qalequtissialersukkakkut taanna siniffianiitillugu ningippaat Jiisusip saavanut .
42005020	Uppersusiat takugamiuk oqarpoq : " Inuk , ajortinnik isumakkeerfigineqarputit . "
42005021	Taava allakkanik ilisimasut farisiiarillu eqqarsalerput : " Kinaana ? Guuti mitappaa . Kina Guutiunngitsoq ajortinik isumakkiisinnaava ? "
42005022	Jiisusip eqqarsaataat ilisimagamigit oqarfigai : " Sunaana uummatissinni eqqarsaatigigissi ?
42005023	Suna ajornannginnerua , oqaraanni : Ajortinnik isumakkeerfigineqarputit , imaluunniit : Nikuigit pisullutillu ?
42005024	Ilisimaqqullusiulli Inuup Ernera nunarsuarmi ajortinik isumakkiisinnaatitaasoq " - nukillaarsimasoq oqarfigaa : " Oqarfigaakkit , nikuigit , siniffiit tiguuk angerlarlutillu ! "
42005025	Erniinnarlu najuuttut isigernanni nikuippoq , siniffillu nallavigisani tigugamiuk angerlarpoq Guuti unnersiutigiitigalugu .
42005026	Tamarmik tamanna annilaarutigaat , Guutilu unnersiutigaat , ersingaarlutillu oqarput : " Ullumikkut tupinnangaartumik takusaqarpugut ! "
42005027	Tamatuma kingorna Jiisusi tassannga anigami takuaa ilanngaaserisoq Levimik atilik ilanngaaseriffimmi issiasoq , oqarfigaalu : " Malinnga ! "
42005028	Nikuillunilu tamaasa qimaannarlugit malippaa .
42005029	Taava Levip Jiisusi illumini angisuumik nalliuttorsiutigitippaa ; ilanngaaserisullu allallu amerlasuut nerrivimmeeqatigaat .
42005030	Farisiiarit taakkualu allakkanik ilisimasortaat oqalorujulerput ajoqersugaalu aperalugit : " Sooq ilanngaaserisut ajortuliortullu nereqatigaasigit imeqatigalugillu ? "
42005031	Jiisusip akivai : " Peqqissut nakorsamik pisariaqanngillat , napparsimasulli .
42005032	Tikiutinngilanga iluartut qaaqqujartorlugit ajortuliortulli allamik isumataaqqullugit "
42005033	Jiisusi oqarfigaat : " Johannesip ajoqersugai akulikitsumik iisinnginniarlutillu qinusarput ; farisiiarittaaq ajoqersugaat taamaaliortarput ; illilli ajoqersukkatit nerillutillu imertarput . "
42005034	Jiisusip oqarfigai : " Uissap ikinngutai katittorsiornermi iisinnginniartissinnaavisigit uissaq najuutsillugu ?
42005035	Ullulli nalliukkumaarput uissap taakkunannga aallarunneqarfissai ; ulluni taakkunani iisinnginniarumaarput . "
42005036	Aammalu assersuummik oqaluttuuppai : " Annoraaminermit nutaamit ilaassamik peerseriarluni qallersaammut pisoqqamut ilaaliussisoqarneq ajorpoq ; taamaaliornikkut annoraamineq nutaaq aserorterneqaannartarpoq ilaassarlu nutaamit piigaq pisoqqamut naleqquttarnani .
42005037	Viinnilu nutaaq puunut amiusunut pisoqqanut immiunneqarneq ajorpoq viinnip nutaap puut qartorassammagit , viinnilu kuussaaq puullu aserorlutik .
42005038	Tassami viinni nutaaq puunut nutaanut immiunneqassaaq .
42005039	Viinnimik pisoqqamik imersimasoq nutaamik piumasanngilaq , oqarami : Pisoqaq pitsaaneruvoq . "
42006001	Sabbataagaa Jiisusip narsaatit karrillit aqqusaarpai ; ajoqersugaalu karrertaqarfinnik nutsuipput assaleriarlugillu nerillutik .
42006002	Farisiiarilli ilaat oqarput : " Sooq sabbatimi ajornartitaasumik iliorpisi ? "
42006003	Jiisusip akivai : " Atuarsimanngilisiuk Daavi taamani angutitanilu kaaleramik qanoq iliortoq ,
42006004	Guutip illuanut isertoq timiusanillu saqqumisitanik tigusilluni nerisoq angutitanilu ilaannik tunillugit , naak tamakku palasinuinnaq nerineqaqqusaasut ? "
42006005	Jiisusillu oqarfigai : " Inuup Ernera sabbatimut naalagaavoq . "
42006006	Sabbatimi allami Jiisusi synagogimut iserpoq ajoqersuillunilu . Tassaniippoq angut assaa talerpik toqungasoq .
42006007	Allakkanillu ilisimasut farisiiarillu Jiisusi alapernaarsorpaat sabbatimi ajorunnaarsitsiumassanersoq , unnerluutissarsiffigiumallugu .
42006008	Eqqarsaataalli Jiisusip nalunnginnamigit toqungasumik assalik oqarfigaa : " Nikueriarlutit qiterlinngorlutit inissigit . " Taava nikuippoq sassarlunilu ;
42006009	Jiisusillu oqarfigai : " Ima aperissavassi : Sorleq ajornartitaanngila : Sabbatimi ajunngitsumik iliorneq imaluunniit ajortumik iliorneq , inuunermik annaassineq aseruinerluunniit ? "
42006010	Tamaasa siallugit isigai angummullu oqarluni : " Assat isaaguk ! " Taamaaliorpoq assaalu ajorunnaarpoq .
42006011	Kamattorsuanngorpulli , oqaloqatigiissutigilerpaallu Jiisusi qanoq pissanerlugu .
42006012	Ulluni taakkunani Jiisusi ilaanni qaqqamut majuarpoq qinujartorluni , unnuarlu naavaa Guutimut qinulluni .
42006013	Qaammat ajoqersukkani imminut qaaqquai , taakkunanngalu aqqaneq-marluk qinerpai apustilinittaaq taallugit :
42006014	Siimuut Petrusimittaaq atsikkani qatanngutaalu Andreasi , aamma Jaaku Johannesilu , Filipilu Bartholomæusilu ,
42006015	Matthæusilu Tuumalu , Jaakulu Alfæusip ernera Siimuullu zelotimik taasagaat ,
42006016	Judasilu Jaakup ernera Judasilu Iskarioti , taanna killuussisunngortoq .
42006017	Taakku ilagalugit Jiisusi aterpoq narsartamullu unilluni . Tassaniipput ajoqersugaasa ilarpassui inuppaalussuillu Judæamit tamarmit Jerusalemimillu pisut aammalu sinerissamit Tyrusip Sidonillu eqqaannit aggersut .
42006018	Tamakku tikiupput tusarumallugu nappaatiminnillu ajorunnaarsinneqarumallutik , anersaanittaaq minguttuunit naalliutsitaasut ajorunnaarsitaapput .
42006019	Inuillu tamarmik attorniarpaat nakuussut taassumannga pimmat , tamaasalu ajorunnaarsippai .
42006020	Jiisusip ajoqersukkani qiviarlugit oqarfigai : " Pilluarpusi piitsuususi , Guutimmi naalagaaffia ilissi pigaarsi .
42006021	Pilluarpusi maannakkut kaattusi , qaarsillartinneqassagassi . Pilluarpusi maannakkut qiasusi , illalerumaarassi .
42006022	Pilluarpusi inuit Inuup Ernera pillugu uumissorpasi , ajattorpasi asissorlusilu atersilu sutut ajortutut maajugalugu .
42006023	Ullormi tassani tipaatsullusi pississaaritsi qiimmattarlusilu qilammi akissarsiassarsi angeqimmat ; siuaasaasami pruffiitittaaq taama iliorfigaat .
42006024	Eqqanarli ilissi pisuut , tuppallersaatissarsi pereerassiuk .
42006025	Eqqanaq maanna qaarsilasusi , kaalerumaarassi . Eqqanaq maannakkut illartusi , aliasukkumaarassi qiallusilu .
42006027	Ilissinnulli , tusaasunut , oqarpunga : Akeqqasi asasigit , ilissinnillu uumissuisut ajunngitsuliorfigisigit .
42006028	Ilissinnik perloqqusisut pilluaqqusigit , ilissinnik naalliutsitsisut qinnussigit .
42006029	Ulussavit illuagut isanneqaruit illuattaaq maniuk . Qallersaatinnik arsaarneqaruit ilupaattaaq arsaarinnittumut tigutiinnaruk .
42006030	Kinaluunniit ilinnit qinusoq qinnutigisaanik tuniuk , pigisannillu arsaarneqaruit utertinniarniaqinagit .
42006031	Qanorlu inunnut iliorfigeqqugussi ilississaaq taamatut iliorfigisigit .
42006032	Ilissinnik asannittut kisiisa asagussigit sukkut taava qutsavigisariaqassanerpisi ? Ajortuliortummi aamma asannitsitik asasarpaat .
42006033	Ajunngitsuliortisi kisiisa ajunngitsuliorfigigussigit tamanna pillugu qutsavigisariaqassanerpisi ? Ajortuliortummi aamma ajunngitsuliortitik ajunngitsuliorfigisarpaat .
42006034	Taarsiisinnaasorisasi kisiisa taarsigassarsisittarussigit taava qutsavigisariaqassanerpusi ? Ajortuliortummi aamma ajortuliortut allat taarsigassarsisittarpaat angeqataanik taarsiiffigineqarumallutik .
42006035	Akeqqasili asasigit , ajunngitsulioritsi taarsigassarsisitsigitsilu taarserneqarnissaat ilimaginngikkaluarlugu . Taamaappat angisuumik akissarsiassaqassaasi , Qutsinnerussaartullu qitornarilissavaasi , taannami qujasuitsunut ajortunullu ajunngitsuliortuuvoq .
42006036	Nallittuigitsi soorlu Ataatarsi nallittuisoq .
42006037	Eqqartuusseqinasi , taava ilississaaq nammineq eqqartuuneqassanngilasi ; assuarleqinasi , taava ilississaaq assuarlerfigineqassanngilasi . Isumakkeerfiginnigitsi , taava ilississaaq isumakkeerfigineqassaasi .
42006038	Tunisigitsi , taava ilississaaq tunineqassaasi . Uuttukkap imai ajunngitsut naqittaassat aalaterussat qammisimasullu ilissinnut tunniunneqarumaarput . Uuttuutigisassinnimmi uuttuiffigineqarumaarpusi . "
42006039	Aamma assersuummik oqaluttuuppai : " Tappiitsup tappiitsoqanni ingerlassinnaanerpaa ? Tamarmik kussiamut nakkaannassannginnerpat ?
42006040	Ajoqersugaq ajoqersortiminit annerunngilaq ; kisianni kinaluunniit ilinniarnermini inersimasoq ajoqersortimisut issaaq .
42006041	Sooq qatanngutivit issiutaa makiarninnguaq isiginiarpiuk , paakkarulli illit isinniittoq maluginagu ?
42006042	Qatanngutinnut qanoq oqarsinnaavit : Qatanngut , issiutit peerallarlara ! - uffali paakkarut nammineq isinniittoq takunagu ? Ilumoortuusaartutit uumaa , paakkarut illit isinniittoq peeqqaarallaak ; taava isigilluarsinnaassaatit qatanngutivit issiutaata peernissaanut .
42006043	Ajunngitsumik orpeqanngilaq ajortunik inerititaqartartumik , ajortumilluunniit orpeqanngilaq ajunngitsunik inerititaqartartumik .
42006044	Orpimmi sunaluunniit inerititamigut ilisarineqartarpoq . Orpikkanit kapinartulinnit figeninik katersuisoqartanngilaq viinnissanilluunniit kakillarnaqutinit .
42006045	Inuup ajunngitsup uummatimi toqqorsivianit ajunngitsumit ajunngitsut saqqummertarpai , inuullu ajortup toqqorsivimminit ajortumit ajortut saqqummertarpai . Uummatimmi ulikkaarutaanik qaneq oqaluttaraaq .
42006046	Sooq uannut oqarpisi : Naalagaq , Naalagaq ! - uffalu ilissinnut oqaatsikka maleruassanagit ?
42006047	Kialuunniit uannut pisup oqaatsinnillu tusartup maleruaasullu kina assigineraa ilissinnut nalujunnaarsissavara :
42006048	Taassuma assigaa inuk itisuumik assaalluni qaarsumut tunngavilerlugu illuliortoq . Qarsutsineqalermat kuussuit supiffigigaluarmanni aalarianngilaq sanalluagaagami .
42006049	Tusaraluarlunili maleruaanngitsup assigaa inuk tunngaviliugaanngitsumik nunap qaaginnaani illuliortoq . Illu taanna kuussuup supiffigimmani erniinnaq uppippoq aserorujussuarlunilu . "
42007001	Oqaasissani tamaasa oqaaserereeramigit Jiisusi Kapernaumimut iserpoq .
42007002	Tassani najugaqarpoq sakkutuut naalagaat nuannaringaakkaminik kiffaqartoq , kiffaali taanna napparsimaqaaq toqulerlunilu .
42007003	Jiisusimik tusarami juutit utoqqaanertaasa ilaat taassumunnga aallartippai aggeqqujartortillugu kiffamilu inuunera annaateqqullugu .
42007004	Taakku tikiukkamik Jiisusi ilungersorlutik qinnuigaat oqarlutik : " Ilinnit ikiorsertariaqartuuvoq
42007005	inuiaqatitsinnik asannittuugami synagogissatsinnillu nammineerluni sanatitsisimalluni . "
42007006	Jiisusip ingerlaqasiuppai . Illuli tikilluinnaleraa sakkutuut naalagaata ikinngutimi ilaannut ima oqarfigiartortippaa : " Naalagaq , sussa pisarissersornak , uanga illunnut isertissallutit qinngaqquppunga .
42007007	Taamaattumik aamma qinngaqquppunga nammineerlunga ilinnukarnissannut . Oqaatsimik ataatsimik oqaannarit taava kiffara ajorunnaassaaq !
42007008	Uangattaarmi nammineq naalagaqarpunga sakkutuunillu naalakkersugaqarlunga . Ilaat oqarfigigukku : Aallarit ! taava aallararaaq , allamullu oqaruma : Qaagit ! taava aggeraraaq , kiffannullu oqaruma : Imaaliorit ! taava taamaalioraraaq . "
42007009	Jiisusip tamanna tusaramiuk tupigusuutigaa , malitsinilu tunummut saaffigalugit oqarfigai : " Ilumut oqarfigaassi , uppernermik taama angitigisumik Israelimiluunniit naammattuuisimanngilanga . "
42007010	Oqariartortitaasullu illumut uteramik takuaat kiffaq ajorunnaarsimasoq .
42007013	Naalakkap takugamiuk nalligiummerpaa oqarfigalugulu : " Qianak ! "
42007014	Taava ornigulluni nallavik attorpaa . Akiartut unimmata Jiisusi oqarpoq : " Inuusuttoq uumaa , oqarfigaakkit : Makigit ! "
42007015	Taava toqusoq ingippoq oqalulerlunilu , anaanaanullu Jiisusip tunniuppaa .
42007016	Tamarmik annilaangaarput , Guutilu unnersiutigaat oqarlutik : " Pruffiitersuaq akornatsinni saqqummersimavoq , Guutillu innuttani tikeraarsimavai . "
42007018	Tamakku tamaasa Johannesip ajoqersukkaminit tusarpai . Ilaat marluk qaaqquai
42007019	Naalakkamullu aallartillugit ima apereqqullugu : " Illit taannaavit tikiuttussaq , allamilluunniit utaqqissanerpugut ? "
42007020	Angutit taakkua Jiisusi tikikkamikku oqarfigaat : " Johannesip Kuisisup ilinnut aallartippaatigut ima apereqqullutit : Illit taannaavit tikiuttussaq , allamilluunniit utaqqissanerpugut ? "
42007021	Taamani Jiisusip inuit amerlasuut nappaataannit , naalliuutaannit anersaapiloqarnerannillu ajorunnaarseqqammerpai tappiitsullu amerlasuut tappissisillugit .
42007022	Akivaalu : " Johannesi oqaluttuukkiartorsiuk takusassinnik tusakkassinnillu : Tappiitsut tappissipput , nukillaarsimasut pisupput , pupissut pupeerupput tusilartullu tusaapput ; toqusut makipput iivangkiiliulu piitsunut tusarliunneqarpoq .
42007023	Pilluarporlu uannik mamiatsaatiginninngitsoq . "
42007024	Johannesip aallartitai qimagummata Jiisusi Johannesi pillugu inunnut oqalulerpoq : " Suna takujumallugu inoqajuitsumukarpisi ? Ivissuaq anorip aalatitaa ?
42007025	Sunami takuniarpisiuk ? Inuk atisarissoq ? Atisarissaartulliuku inuulluataarlutillu inuusut kunngip illussaarsuiniittartut .
42007026	Sunami takuniarpisiuk ? Pruffiiti ? Aap , oqarfigaassi , allaat pruffiitimit annerusoq .
42007027	Taanna pillugu allassimasoqarpoq : Takuat , inngiliga illit siunikkut aallartippara , taassuma aqqutissat illit siuninni iluarsassavaa .
42007028	Oqarfigaassi : Arnamit erniusuni Johannesimit annerusoqanngilaq . Guutilli naalagaaffiani minnerpaaq taassumannga anneruvoq .
42007029	Inuit tusartut tamarmik , ilanngaaserisuttaaq , Guuti ilumoortuutippaat Johannesillu kuisissutaanik kuisillutik .
42007030	Farisiiarilli inatsisinillu ilisimasut Guutip imminnut pilersaarutaa narrugaat Johannesimullu kuisinnatik .
42007031	Eqqarleriinni ukunani inuit sumut assersuutissavakka ? Kikkut assigaat ?
42007032	Assigaat meeqqat niueriartortarfimmi issiasut imminnullu suaartaallutik : Qarlortarluta nipilersorfigigaluarassi qitikkumanngilasi ; upputersoraluaratta qianngilasi .
42007033	Johannesimi Kuisisoq tikiummat timiusamik nerisarnani viinnisortarnaniluunniit appiupparsi : Anersaapiloqarpoq .
42007034	Inuullu Ernera tikiummat nerisarluni imigassartorlunilu oqarpusi : Takusiuk una nerrersooq imerajuttorlu , ilanngaaserisut ajortuliortullu ikinngutaat ! "
42007035	Taamaattoq , ilisimassuseq eqqortuutitaavoq qitornamigut tamatigut .
42007036	Farisiiarit ilaata Jiisusi imminut qaaqquaa nereqatigiartoqqulluni , illuanullu iserpoq nerrivimmilu inissilluni .
42007037	Illoqarfimmiittoqarpoq arnamik inuunerluttuusumik . Taassuma paasigamiuk Jiisusi farisiiarip illuani nereqataasoq tassunnarpoq qummuattannguaq alabastiusoq uuliamik ulikkaartoq nassarlugu ,
42007042	Taartissaqanngimmata tamaasa akiitsuinik isumakkeerfigai . Taakkua arlaata kia asanerussavaa ? "
42007044	Arnarlu saallugu Siimuumut oqarpoq : " Arnaq una isigaajuk ? Illunnut iserama imermik tuninngilarma isikkannut ; uumali qulliminik isikkakka masatserpai nutsaminillu allarterlugit .
42007045	Illit kuninngilarma , uumali isikkakka iseramali kunissortuarpai .
42007048	Arnarlu oqarfigaa : " Ajortinnik isumakkeerfigineqarputit . "
42007049	Nereqataali qamuuna isumaliulerput : " Kinaagamiuna ajortinik allaat isumakkeerfiginnissinnaasoq ? "
42007050	Jiisusili arnamut oqarpoq : " Uppernerpit annaappaatit . Eqqissillutit qimagunniarit ! "
42008001	Tamatuma kingorna Jiisusi angalaarpoq illoqarfiit illoqarfeeqqallu aqqusaartorlugit oqaluussisarluni Guutillu naalagaaffianik iivangkiiliu tusarliuttarlugu .
42008002	Angalaqatigai taakku aqqaneq-marluk arnallu qassiiusut anersaapiloqarnermit nappaatinillu ajorunnaarsitaasimasut . Taakku tassaapput Maria Magdalenemik taaguutilik arfineq-marlunnik anersaapiloqarsimagaluartoq anisitaasimasunik
42008003	Johannalu Herodesip atorfilittaasa ilaata Kuzap nulia Susannalu allarpassuillu . Namminneq pigisaminnik taakku isumagisarpaat .
42008004	Inuppassuillu illoqarfinnit sunit tamanit ornigarmanni assersuummik oqaluffigilerpai :
42008005	" Naatsiiassanik siaruarterisoq siaruarteriartorpoq . Siaruartigaasa ilaat aqqusinermut tupput ; tassani tullaanneqarlutillu qilaap timmiaanit nungullugit pukunneqarput .
42008006	Allat qaarsumut tupput naajartuleraluarlutilli isugutaqannginnamik toquinnarput .
42008007	Allat naasupiluit kapinartullit akornannut tupput , taakkualu naajartoqatigigamikkit ipitippaat .
42008008	Allalli issorissumut tupput , naajartoramillu 100-riakkanik inerititaqalerput . " Taama oqaloreerami torlulavoq : " Tusarsinnaasunik siutilik tusarli ! "
42008009	Ajoqersugaasa aperaat assersuut tamanna qanoq isumaqarnersoq .
42008010	Akivai : " Ilissi tunineqarpusi anngigisat Guutip naalagaaffiata anngigisai ilisimasinnaassallugit , allanulli tunniunneqarput assersuutitigut , isigisaqassammata takusaqassanatilli , tusaasaqassammata paasisaqassanatilli .
42008011	Assersuutilli isumaa mannaavoq : Naatsiiassat tassa Guutip oqaasia .
42008012	Aqqusinermiittut tassaapput oqaatsimik tusartut ; taava Diaavulu tikiuttarpoq uummataannillu oqaaseq peertarlugu uppeqqunagit annaanneqaqqunagillu .
42008013	Qaarsumiittut tassa oqaatsimik tusarlutik nuannaarlutik ilassinnittut sorlaqannginnamilli sivikitsuinnarmik uppertuusut misilinneqarnerminnilu tunussisartut .
42008014	Naasupiluit kapinartullit akornannut tuttut tassa tusartut , inuunermili eqqasuutinit pisuussutinillu inuulluaatinillu ipititaasartut inerluarsimasunik inerititaqarnatik .
42008015	Issorissumiittulli tassa oqaatsimik tusartut uummammilu pitsaasumi ajunngitsumilu paaralugu nikallujuillutik inerititaqartut .
42008016	Nanerussamik ikitsisup ikitani immersakkap ataanut nallaviulluunniit ataanut inissittanngilaa , qullilerfimmulli ikkunneqartarpoq isertut qaamaneq takusinnaaniassammassuk .
42008017	Isertugaqanngilarmi takussaalersussaanngitsumik toqqorsimasoqaranilu ilisimaneqalersussaanngitsumik saqqummertussaanngitsumillu .
42008018	Taamaattumik sianiginiarsiuk qanoq tusartusi ! Peqartormi tunineqassaaq ; peqanngitsorlu pigisorisaminik allaat arsaarneqassaaq . "
42008019	Anaanaata nukaasalu Jiisusi ornippaat , tikivissinnaanngilaalli inoqaqimmat ,
42008020	kalerrinneqarporlu : " Anaanat nukkatillu silatangiupput takorusullutit . "
42008021	Akivaali : " Anaanaga nukakkalu taakkuupput Guutip oqaasianik tusartut maleruarlugulu . "
42008022	Ullut ilaanni Jiisusi ajoqersukkani ilagalugit umiatsiaamut ikivoq , oqarfigaalu : " Tasersuup akianut ikaarta . " Taava avalapput .
42008023	Ikaartillutik sinilerpoq . Anorersuarlu kaavittuliortoq tasersuarmut aqqarsaarmat immerartilerput umiiaqqajaalerlutik .
42008024	Taava itersariartorpaat oqarfigalugulu : " Ajoqersuisoq , Ajoqersuisoq ! Umiulerpugut ! " Nikuillunilu anori mallillu appisaluuppai ; manissivorlu qatsorlunilu .
42008025	Oqarfigaali : " Naak uppernersi ? " Annilaaqalutik tupigusullutillu imminnut ima oqarfigipput : " Kinaaneramiuna anorersuarmik tasersuarmillu naalakkiisinnaasoq naalatsillugillu ? "
42008026	Taava Gerasamiut nunaannut Galilæap akianiittumut tulapput .
42008027	Jiisusi niummat angut illoqarfimmeersoq orniguppoq ; taanna anersaapiloqarpoq sivisuumillu tamataqarsimanngilaq illumilu pinnani iliviliani ineqarsimalluni .
42008028	Jiisusi takugamiuk nillialerpoq , saavanullu pallorluni torlulavoq : " Uanga sussagakkit , Jiisusi , illit Guutip Qutsinnerussaartup ernera ! Ilungersorlunga qinnuigaakkit : Anniarteqinanga ! "
42008029	Jiisusimmiuna anersaapiluk peqqusimagaa taassumannga aneqqullugu , sivisuumik angut taanna perlutsitarisimammagu ; kalunnernimmi qilersorsimagaluarpaat isigaalu saviminernik aalajangerlugit nakkutigalugulu , qilerutinili kittoraasimavai anersaapilummillu inuilaamut aallarunneqarsimalluni .
42008030	Jiisusip aperaa : " Qanoq ateqarpit ? " " Legioni , " akivoq , anersaapiluimmi amerlasuut pulaqqammanni .
42008031	Taakkualu Jiisusi qinnuigaat itinersuarmut aallarteqqunatik .
42008032	Qaqqami tassaniipput puulukerpassuit nerisassarsiortut ; anersaapiluillu qinnuigaat puulukinut pulajumallutik . Tamatuminnga akuerai ;
42008033	anersaapiluillu taakku angummit anipput puulukinullu pulallutik , puulukerpassuillu taakku innaarsukkut tatsimut nakkakaapput ipillutillu .
42008034	Puulukinilli paarsisut qanoq pisoqartoq takugamikku qimaapput pisimasorlu tamanna illoqarfimmi nunaannarmilu oqaluttuaralugu .
42008035	Inuit tikiussorput qanoq pisoqarsimanera takuniarlugu , Jiisusilu tikikkamikku takullugulu angut taanna anersaapiluerussimasoq isigaasa saavanni issiasoq atisisimalluni silaqarluarlunilu ajoquteqarani , ersilerput .
42008036	Anersaapilullillu qanoq annaanneqarneranik takunnissimasunit tamatuminnga oqaluttuunneqarput .
42008037	Gerasamiut tamarmik Jiisusi qinnuigaat tamaannga qimaguteqqullugu , ersilersimaqigamik . Taava umiatsiaamut ikivoq uterniarluni ,
42008038	anersaapilueruttullu Jiisusi ilagiumallugu qinnuigaa . Jiisusilli aallaqquaa oqarlunilu :
42008039	" Angerlarit , Guutillu ilinnut qanoq iliorsimanerinik tamanik oqaluttuutikkit . " Taava Jiisusip imminut qanoq iliorsimaneri tamaasa illoqarfimmiunut tamanut oqaluussissutigiartorpai .
42008040	Jiisusi uterluni tikiummat inuit ilassivaat , tamarmimmi utaqqisimagamikku .
42008041	Taava tikiuppoq angut Jairusimik atilik synagogimi pisortaasoq . Taanna Jiisusip isigaasa saannut pallorpoq qinnuigalugulu angerlaqatigeqqulluni
42008042	panisuani aqqaneq-marluk missiliorlugit ukioqartoq toqulermat . Jiisusi tassunnartillugu inuppassuit ungusimavaat ninniortillugu .
42008043	Tamaaniippoq arnaq ukiuni aqqaneq-marlunni aaqartuarsimasoq , pigisanilu tamaasa nakorsanut atorsimagaluarlugit ajorunnaarsinneqarsinnaasimanngilaq .
42008044	Taassuma Jiisusi tunuaniit ornillugu qallersaataata nivingataa attorpaa , erniinnarlu aaqartuarnera kipivoq .
42008045	Jiisusi oqarpoq : " Kiaana attoraanga ? " Nalunaartoqarumanngimmallu Petrusi oqarpoq : " Ajoqersuisoq , inuinuku ninniortikkaatsit sakattarlutillu . "
42008046	Jiisusili oqarpoq : " Arlaannit attorneqarpunga , malugaarami pissaanermik uannit anisoqartoq . "
42008047	Arnap paasigamiuk qanoq iliornini arajutsineqarsimanngitsoq uulilluni sassarpoq , Jiisusilu pallorfigalugu inuit tamarmik tutsaanni oqaluttuaraa sooq attorsimagini erniinnarluinnarlu ajorunnaarsimalluni .
42008048	Jiisusip oqarfigaa : " Panik , uppernerpit annaappaatit . Eqqissillutit qimagunniarit ! "
42008049	Suli oqalutsillugu synagogimi pisortaasup inoqutaasa ilaat tikiuppoq oqarlunilu : " Paniit toquvoq . Ajoqersuisoq pisarissersorunnaaginnaruk . "
42008050	Jiisusilli tamanna tusaramiuk oqarfigaa : " Siooranak , uppersinnarit , taava annaanneqassaaq . "
42008051	Illumut apuukkami Petrusi , Johannesi Jaakulu meeqqallu ataataa anaanaalu kisiisa iseqatigai .
42008052	Isersimasut tamarmik qiapput niviarsiaraq upillugu , Jiisusili oqarpoq : " Qiaqinasi , toqunngilaq , siniinnarpoq . "
42008053	Illaatigaalli nalunnginnamikku toqusoq ;
42008054	kisianni Jiisusip assaatigut tiguaa torlulallunilu : " Niviarsiaraq , nikuigit ! "
42008055	Taava anersaavata uterfigaa , erniinnarlu nikuippoq ; Jiisusi peqqusivoq nerisassaanik tuneqqullugu .
42008056	Angajoqqaavilu uippallerput , inerterpaali tamanna pisimasoq kimulluunniit oqaatigeqqunagu .
42009001	Jiisusip aqqaneq-marluk taakku katersortippai tunillugillu pissaanermik piginnaatitaanermillu anersaapilunnik tamanik anisitsisinnaanngortillugit napparsimasunillu ajorunnaarsitsisinnaanngortillugit .
42009002	Taava aallartippai Guutip naalagaaffia oqaluussissutigeqqullugu napparsimasullu ajorunnaarseqqullugit ,
42009003	oqarfigaalu : " Angalanissinni nassataqassanngilasi - ajaappissamik pooqattamilluunniit , timiusamik aningaasanilluunniit naamik , marlunnilluunniit ilupaalisartoqassanani .
42009004	Illu iserfigisarsi najuinnartarsiuk tassanngalu ingerlaqqillusi .
42009005	Ilassiumanngippasili , taava illoqarfik taanna qimassiuk , isikkasilu pujoralaajarsigit taakkuninnga unnerluutiginnissutaasumik . "
42009006	Taava aallarput illoqarfeeqqanik aqqusaartuillutik , iivangkiiliulu oqaluussissutigaat tamaginnilu ajorunnaarsitsisarlutik .
42009007	Herodesip nunamut naalagaasup pisimasut tamakku tamaasa tusaramigit paatsiveeruppoq - ilaammi oqarmata Johannesi toqusunit makissimasoq
42009008	allallu Elia takkussimasoq sulilu allat oqarlutik pruffiititoqqat ilaat toqusunit makissimasoq .
42009009	Herodesili oqarpoq : " Johannesi niaquersippara . Kinaavami taanna pisimasutigut taamaattutigut tusaamaligara ? " Jiisusilu takujumallerpaa .
42009010	Apustilit uteramik suliarisimasaminnik tamanik Jiisusi oqaluttuuppaat . Taava taakku ilaliuteriarlugit illoqarfimmut Betsajdamik atilimmut nigorpoq kisimiikkumalluni .
42009011	Inuilli tassunnartoq paasigamikku malippaat , Jiisusillu ilassillugit Guutip naalagaaffianik oqaluffigai napparsimasortaallu ajorunnaarsillugit .
42009012	Ulloq naajartulermat taakkua aqqaneq-marluk ornippaat oqarfigalugulu : " Inuit makku aallaqqukkit illoqarfeeqqanukartillugit inoqarfinnukartillugillu matuma eqqaaniittunut iserfissarsiorlutillu neriffissarsioqqullugit , maanimi soqanngitsumiikkatta . "
42009013	Oqarporli : " Ilissi nerisassaannik tuniniarsigit ! " Akipput : " Timiusat tallimat aalisakkallu marluk kisiisa pigaavut inuppassuit taakku nerisassaannik pisiniukkiartussanngikkutsigit . "
42009014	Angutimmi 5.000-it missiliorpaat . Ajoqersukkanili oqarfigai : " 50-ikkuutaarlugit issaateriarsigit . "
42009015	Taamaaliorput tamaasalu ingitillugit .
42009016	Timiusallu tallimat aalisakkallu marluk tiguai qilammullu aarlorluni pilluaqqullugit , timiusallu aggorlugit ajoqersukkanut tunniuppai inunnut agguaateqqullugit .
42009017	Tamarmik qaarsillarlutik neripput , sinneruttullu katersorneqarput koorinut aqqaneq-marlunnut .
42009018	Jiisusilu allanit nigorluni qinujartorami ajoqersukkami ilagigaanni taakku aperai : " Inuit kinaanerarpaannga ? "
42009019	Akipput : " Johannesi Kuisisoq , allalli Eliaanerarpaatsit , aamma allat pruffiititoqqat ilaat makissimasoraat . "
42009020	Taava aperai : " Ilissimi kinaanerarpisinga ? " Petrusip akivaa : " Guutip tanitaa . "
42009021	Tamanna kimulluunniit oqaatigeqqunagu inertingaarpai
42009022	oqarlunilu : " Inuup Ernera anniangaassaaq , ajattorneqassalluni utoqqaanertanit palasiunernit allakkanillu ilisimasunit toqunneqassallunilu ullullu pingajuanni makikkumaarluni . "
42009023	Najuuttullu tamaasa saaffigalugit Jiisusi oqarpoq : " Uannik malinnikkumasoq imminut isumakkiissaaq , ullullu tamaasa sanningasulini ersullugu malissavaanga .
42009024	Inuunerminimmi annatsitsiumasup inuunini annaassavaa ; uangali pillunga inuunerminik annaasaqartup inuunini annatsissavaa .
42009025	Inummummi sumut iluaqutaassava silarsuaq tamaat pigileraluaruniuk imminulli annaalluni akigaluniluunniit ?
42009026	Uannik oqaatsinnillu kanngusuutiginnittoq Inuup Ernerata kanngusuutigissavaa nammineq naalannassutsimini Ataatallu naalannassusiani inngilillu illernartut naalannassusianni tikiukkuni .
42009027	Ilumut oqarfigaassi : Maaniittut ukua ilaasa toqu misigissanngilaat Guutip naalagaaffia takoreertinnagu . "
42009028	Taama oqaaseqareernermi kingorna ullut arfineq-pingasut missiliorlugit qaangiummata Jiisusi qaqqamut majuarpoq qinujumalluni Petrusi Johannesilu Jaakulu ilagalugit .
42009029	Qinutillugu kiinaata taattua allanngorpoq , atisaalu qaallorissipput inngianartunngorlutik .
42009030	Takuallu angutit marluk - tassa Mosesi Elialu
42009031	naalannarsillutik takkuttut - oqaloqatigaat eqqartorlugu Jiisusip qimagunnissaa Jerusalemimi naammassineqartussaq .
42009032	Petrusi ilaalu uernarnersuup tikimmatik sinilerput ; iteramilli Jiisusip naalannassusia takuaat angutillu taakku marluk saniani qeqartut .
42009033	Taakkua qimannialermassuk Petrusi Jiisusimut oqarpoq : " Ajoqersuisoq , tamaaniinnitta nuannissusia ! Pingasunik tupiusaliorta ilinnut ataatsimik Mosesimullu ataatsimik Eliamullu ataatsimik . " Sianiginngilaali qanoq oqarnini .
42009034	Taama oqalutsillugu nuissap ulippai , nuissallu iluaniileramik annilaaqaat .
42009035	Nuissamiillu nipi tutsiuppoq : " Tassa ernera qinigara . Taanna tusarsiuk ! "
42009036	Nipi tutsiummat Jiisusi kisimi takussaavoq . Ajoqersukkat tamanna nipangiutiinnarpaat ; sumik takusaqarsimanertik taamani kimulluunniit oqaluttuarinngilaat .
42009037	Aqaguani qaqqamit ateramik Jiisusip inuppassuit naapippai ,
42009038	angullu taakkua akornannit torlulavoq : " Ajoqersuisoq qinnuigaakkit , ernera takuniaruk , ernituarigakku .
42009039	Anersaap paaleraangani taava tassanngaannaq nillialeraraaq , nutsukkaanganilu qanerminit qappiortarpoq ; naalliutsittarpaalu kipisuitsungajammik .
42009040	Ajoqersukkatit qinnuigisimagaluarpakka anersaapiluk aniseqqullugu , saperpaalli . "
42009041	Taava Jiisusi oqarpoq : " Eqqarleriit uppinngitsut paatsiveerussimasullu ! Qanoq sivisutigisumik najussagassi avaannguunnasilu ? Ernerit aggiuguk ! "
42009042	Nukappiaraq ornigutsillugu suli anersaapiluup nutsuttuarpaa ; Jiisusilli anersaaq minguttooq taanna appisaluuppaa , nukappiararlu ajorunnaarsippaa ataataanullu tunniullugu .
42009044	" Oqaatsit uku uummammiuliussigit : Inuup Ernera inuit assaannut pisitaassaaq . "
42009045	Oqaasiili paasinngilaat imminnut isertugaammata siunersissaanatik , annilaangagaallu oqaatsimik tamatuminnga aperissallugu .
42009046	Ajoqersukkat akunnerminni eqqarsaatigilerpaat kina arlartik ilaminit annerunersoq .
42009047	Jiisusillu qamuuna eqqarsaataat tamanna nalunnginnamiuk meerannguaq saniminut pisillugu
42009048	oqarfigai : " Uanga atikkut meeqqamik uuminnga ilassinnittup uanga ilassivaanga ; uannillu ilassinnittup aallartitsisiga ilassivaa . Ilissinnimi minnerpaajusoq taanna angisuujuvoq . "
42009049	Johannesi oqarpoq : " Ajoqersuisoq , inuk illit atikkut anersaapilunnik anisitsisoq takuarput , akornuserniaraluarparpullu ilaginngimmatigut . "
42009050	Jiisusilli akivaa : " Akornusissanngilarsi , ilissinnummi akerliunngitsup iligimmasi . "
42009053	Tassanili ilassiumanngilaat Jerusalemimukartuummat .
42009054	Taava ajoqersugaasa Jaakup Johannesillu tamanna paasigamikku aperipput : " Naalagaq , oqaqquisigut innerup qilammit nakkarfigissagai nungutillugillu ? "
42009055	Qiviarlugilli appisaluuppai .
42009057	Ingerlatillutik arlaata oqarfigaa : " Sumunnassagaluaruilluunniit malissavakkit . "
42009058	Jiisusip oqarfigaa : " Terianniat siseqartarput qilaallu timmiai ulloqartarlutik , Inuulli Ernera niaqquminut iigarfissaqanngilarluunniit . "
42009059	Allamut aamma oqarpoq : " Malinnga ! " Oqarfigisaali akivoq : " Naalagaq , akuerisinnaagumma ataataga iliartoqqaarumagaluarpara . "
42009060	Jiisusilli oqarfigaa : " Toqusut toqusortatik iliartorlisigit , illilli Guutip naalagaaffia oqaluussissutigiartoruk . "
42009061	Allalu aamma oqarpoq : " Naalagaq , malissavakkit , ilaquttakkali inuulluaqqujartoqqaarallarlakka . "
42009062	Jiisusilli oqarfigaa : " Assallatserilerluni tunummut qiviartoq kinaluunniit Guutip naalagaaffianut naleqqutinngilaq . "
42010002	Oqarfigaalu : " Katersugassat amerlaqaat sulisussalli ikittuinnaallutik . Taamaattumik katersuinermi naalagaasoq qinnuigisiuk katersuinermi sulisussanik aallartitseqqullugu .
42010003	Aallaritsi ! Savaaqqatut amaqqut akornannut aallartippassi .
42010004	Aningaasivilisassanngilasi pooqattalisarnasilu aloqusisarnasiluunniit , aqqutaanilu naapitassasi ilasseqinasigit .
42010005	Illumut sumulluunniit iseraangassi ima oqaqqaartassaasi : Illu manna eqqissinarsili !
42010006	Tassaniittoqarpallu eqqissinermik nuannarisaqartumik taava eqqisseqqussutissi taanna uninngavigissavaa , taamaattoqanngippalli eqqisseqqussutissi uterfigissavaasi .
42010007	Illu taanna uninngavigisiuk , taakkualu sassaalliutaannik nerillusilu imeritsi , sulisoq akissarsisussaammat . Illunut allanut nuuttaqattaassanngilasi .
42010008	Illoqarfimmut pigaangassi ilassippasilu taava sassaalliutigineqartut nerisigit .
42010009	Tassani napparsimasut ajorunnaarsissigit oqarfigalugillu : Guutip naalagaaffia ilissinnut qanillivoq .
42010010	Illoqarfimmili tikitassinni ilassinngippasi aqqusinerni suaartaritsi :
42010011	Illoqarfissi pujoralaa isikkatsinnut nipissimasoq allaat piiarparput ilissi pigissagassiuk . Mannali ilisimassavarsi : Guutip naalagaaffia qanillivoq .
42010012	Oqarfigaassimi : Ullormi eqqartuussiffissami Sodoma illoqarfimmit taassumannga atussaanerusumik pineqassaaq .
42010013	Eqqanaq , illit Korazini ! Eqqanaq , illit Betsajda ! Malunnangaartuliat ilissinni pisimasut Tyrusimi Sidonimilu pisimagaluarpata taava taakku qangarsuarli allamik isumataareersimassagaluarput puunik atisillutik arsanillu saallutik .
42010014	Ullormi eqqartuussivissami Tyrusilu Sidonilu ilissinnit atoruminarnerusumik pineqarumaarput .
42010015	Illillu Kapernaumi , qilak tikillugu qullartitaassavit ? Toqusut inaannut nakkartitaassaatit !
42010016	Ilissinnik tusartup uanga tusarpaanga , ilissinnillu asiginnaasup uanga asiginnarpaanga . Uannilli asiginnaasup aallartitsisiga asiginnarpaa . "
42010018	Taava oqarfigai : " Saatani innaallannertut qilammit nakkartoq takuara .
42010019	Takuat , piginnaanilersimavassi pulateriaarsuit skorpionillu tullaarisinnaanngortillugit akeqqallu pissaanera tamaat ajugaaffigisinnaatillugu ; suulluunniillu ajoqusersinnaassanngilaasi .
42010020	Taamaattoq nuannaarutigeqinasiuk anersaat naalammasi ; nuannaarutigisiulli atisi qilanni allassimammata . "
42010021	Taamaalinerani Jiisusi Anersaamit Illernartumit sunnigaalluni qiimmattarpoq oqarlunilu : " Unnersiutigaakkit Ataataq qilaap nunallu Naalagaat , ilisimasunut sianisuunullu tamanna isertorakku saqqummersilluguli meerannguanut ; tassami Ataataq , illit piumasat taamaappoq .
42010022	Suut tamaasa Ataatama uannut tunniuppai . Ataatallu kisimi nalunngilaa Erneq kinaasoq . Ataataq kinaasoq Ernerup Ernerullu taassuminnga saqqummiiffigiumasaata kisimik nalunngilaat . "
42010023	Taava ajoqersukkani kisimeeqatigitillugit ima oqarfigai : " Pilluarput isit ilissi takusassinnik takunnittut .
42010024	Oqarfigaassimi : Pruffiitit kunngillu amerlaqisut takusarsi takorusukkaluarpaat takunaguli , tusaasarsilu tusaarusukkaluarpaat , tusaanaguli . "
42010025	Taava inatsisinik ilisimasoq nikuippoq , Jiisusilu misilikkumallugu aperaa : " Ajoqersuisoq , qanoq iliussaanga inuuneq naassaanngitsoq kingornussariumallugu ? "
42010026	Oqarfigaa : " Inatsisini qanoq allassimava ? Suut taakkunani atuarpigit ? "
42010027	Akivaalu : " Naalagaq Guutit asassavat uummatikkut iluunngarlutit tarnikkullu iluunngarlutit , nukitillu tamakkerlugit isumakkullu iluunngarlutit , tullillu ilittut asassavat . "
42010028	Jiisusi oqarpoq : " Eqqortumik akivutit . Taamaaliorit , taava inuussaatit . "
42010038	Angalanermi ilaanni Jiisusi illoqarfeeqqamut pivoq , arnallu Marthamik ateqartup ilassivaa .
42010039	Martha qatannguteqarpoq Mariamik atilimmik ; taanna Naalakkap isigaasa killingannut ingippoq oqaasiilu tusarnaarlugit .
42010042	Ataaserli pisariaqarpoq . Mariap ajunnginneq qinerpaa , tamatuminngalu arsaarneqassanngilaq . "
42011001	Jiisusi uninngavigisamini qinulluni naammassimmat ajoqersugaasa ilaata oqarfigaa : " Naalagaq , ajoqersortigut qanoq qinusassasugut soorlu Johannesip ajoqersukkani ajoqersorsimagai . "
42011002	Oqarfigaalu : " Qinugaangassi ima oqartassaasi : Ataataq ! Aqqit illernartitaali , naalagaaffiit tikiulli ;
42011003	inuussutissatsinnik ullut tamaasa tunisartigut ,
42011004	ajortitsinnillu isumakkeerfigitigut , uaguttaarmi kinaluunniit uagutsinnut akiitsortoq isumakkeerfigaarput , ussernartumullu piseqinatigut . "
42011005	Aamma oqarfigai : " Arlarsi ikinnguteqaruni taassumalu ikinngutini unnuarornerani ornillugu oqarfigiguniuk : Asasara ikinngut , timiusanik pingasunik atukkinnga
42011006	ikinngutiga tikeraarlunga tikiummat sassaalliutissaqannginnama ,
42011007	taqqamanngaanniit akippat : Pisarissersoqinanga ! Matu parnaareersimavoq qitornakkalu tamatta innareerpugut . Atukkinniarlutit makinnianngilanga
42011008	- oqarfigaassi : Ikinngutiginera pillugu tuniniarlugu makinngikkaluaruniluunniit taamaattoq innimiillisaarnera pillugu makissaaq pisariaqagaanillu tunissallugu .
42011009	Oqarfigaassimi : Qinugitsi , tunineqassaasi taava ; ujarleritsi , nanisissaasi taava ; kasuttoritsi , mappiunneqassaasi taava .
42011010	Kinaluunniimmi qinusoq pisarpoq , ujarlersorlu nanisisarpoq , kasuttortorlu mappiunneqartarpoq .
42011011	Kia arlassi ataataasup ernermi aalisakkamik qinnuigippani pulateriaarsummik tunissanerpaa ,
42011012	mannimmilluunniit qinnuigippani skorpionimik tunissanerpaa ?
42011013	Ilissimi ajortuususi qitornasi tunissutinik ajunngitsunik tunisinnaagassigit , taava qularnannginnerungaarpoq Ataatap qilammiittup imminut qinusut Anersaamik Illernartumik tuniumaarai . "
42011014	Ilaanni Jiisusip anersaapiluk oqajuitsuusoq anisinniarpaa . Anersaapiluk anereermat angut oqajuitsoq oqalulerpoq , inuppassuillu tupigusupput .
42011015	Ilaalli oqarput : " Tassaana anersaapiluit naalagaanerat Beelzebuli ikiortigalugu anersaapiluit anisittarai . "
42011016	Allat misilikkumallugu qilammit nalunaaqummik piumaffigaat .
42011017	Jiisusilli eqqarsaataat ilisimagamigit oqarfigai : " Naalagaaffik sunaluunniit imminut akerlilersuleruni suujunnaarsitaassaaq illutaalu tamarmik uppikaassapput .
42011018	Taamatuttaaq Saatani imminut akerlilersuleruni qanoq ililluni naalagaaffia atasinnaassava ? Oqarpusimi Beelzebuli ikiortigalugu anersaapiluit anisittarikka .
42011019	Uangali anersaapiluit Beelzebuli ikiortigalugu anisittarukkit , taava ilassi kina ikiortigalugu anisittarpaat ? Taamaattumik taakku ilissi eqqartuussisorissavasi .
42011020	Uangali anersaapiluit Guutip assaa ikiortigalugu anisittarukkit , taava Guutip naalagaaffia ilumut ilissinnut tikiussimassaaq .
42011021	Angutip nukittuup sakkulersorsimalluni illorsuani paarippagu pigisai attorneqassanngillat .
42011022	Nakuunerusulli tikiulluni ajugaaffigiguniuk taava erniinnaq isumalluutigisaraluinik sakkuiassavaa tiguakkanilu tunioqqaatigissallugit .
42011023	Ilaginngisama akerlilersorpaanga , uannillu katersueqatiginninngitsoq siammarterivoq .
42011024	Anersaaq minguttooq inummit anisinneqaraangami inuilaami angalaartarpoq qasuerfissarsiorluni nanisissananili . Taava oqartaraaq : Illunnut anisitaaffinnut uterniarpunga .
42011025	Tikikkaangamilu takuleraraa salinneqarsimasoq pinnersarsimasorlu .
42011026	Taava aallartaraaq anersaallu allat arfineq-marluk imminit ajornerusut ilaliuttarlugit , tikittaraallu tassanilu ineqalerlutik . Atugariligaalu siullermernit inummut taassumunnga ajorneruleraraat . "
42011027	Taama oqalutsillugu inuit akornannit arnaq torlulavoq : " Pilluarpoq ilumiuuffigisat pilluarputtaaq ivianngit miluffigisatit ! "
42011028	Jiisusili akivoq : " Ilumummi , pilluarput Guutip oqaasianik tusartut toqqorlugulu ! "
42011029	Inuppassuit katersuummata Jiisusi oqalulerpoq : " Eqqarleriit uku ajortuupput . Nalunaaqummik piumapput ; nalunaaqummilli allamik pissanngillat , Jona kisiat nalunaaqutigissavaat .
42011030	Soorlumi Jona Ninevemiunut nalunaaqutinngortoq , taamatuttaaq issaaq Inuup Ernera eqqarleriinnut ukununnga .
42011031	Kujataata dronningiata eqqartuussiffissami eqqarleriinnut taakkununnga ilaasut makeqatigissavai eqqartuutissallugillu nunarsuup ungasinnersaanit aggersimagami Salomop ilisimassusia tusariartorlugu , takuallu maaniippoq Salomomit annerusoq .
42011032	Angutillu Ninevemit pisut eqqartuussiffissami eqqarleriit uku makeqatigissavaat eqqartuutissallugillu , Jonammi oqaluussineratigut allamik isumataarput ; takuallu maaniippoq Jonamit annerusoq .
42011033	Nanerussamik ikitsisup ikitani naqqup iluanut nappartalluunniit ataanut inissittanngilaa ; qullilerfimmulli ikkunneqartarpoq isertut qaamaneq takusinnaaniassammassuk .
42011034	Illit isit timip qaammaqqutigaa . Isit qaammarippat timittaaq tamarmi qaamasuussaaq ; qaamanerliorpalli timittaaq taartuussaaq .
42011035	Taamaattumik mianersorit qaamaneq ilunniittoq taartooqqunagu !
42011036	Tassami timit tamarmi qaamasuuppat taarnersaqarnani taava suna tamarmi qaammarilluinnassaaq soorlu qaamarngup qinngornerisa seqersimagaangatsit taamaattartoq . "
42011037	Taama oqalutsillugu farisiiarit ilaata qaaqquaa imminut neriartoqqullugu , Jiisusilu iserpoq nerrivimmilu inissilluni .
42011038	Farisiiari tupigusuppoq takugamiuk nerilersinnani asanngitsoq .
42011039	Naalakkalli oqarfigaa :
42011040	Sianiitsusi ! Qallermik pinngortitsisup ilorleq aamma pinngortissimannginnerpaa ?
42011041	Iluaniittulli piitsunut tunissutigisarsigit ; taava suut tamarmik ilissinnut minguitsuussapput .
42011042	Eqqanaq ilissi farisiiarit ! Myntit rudillu naatitallu assigiinngitsut tamarmik qulingi tunniuttarassigit naapertuilluarnerli Guutimillu asanninneq suusupagalugit . Pisariaqarpoq tamakku naammassinissaat allallu sumiginnannginnissaat .
42011043	Eqqanaq , ilissi farisiiarit ! Synagogimi salliujumasarpusi niueriartortarfimmilu ilassiorneqarumasarlusi .
42011044	Eqqanaq ilissi ! Ilerrit nalunaaqutsersimanngitsut taamaattumillu inuit sianiginagit aqqusaartagaat assigigassigit . "
42011045	Taava inatsisinik ilisimasut ilaat oqarpoq : " Ajoqersuisoq , taama oqarnikkut uaguttaaq narrunarsarpatsigut . "
42011046	Akivaalu : " Eqqanaq ilississaaq inatsisinik ilisimasut ! Inuit nammagassittarpasi artugaannik , ilissili nammineq nammagassat minnerpaamilluunniit attussanagit .
42011047	Eqqanaq ilissi ! Pruffiitit ilerrini eqqaassutissaliortarpusi , kisianniuna ilissi siuaasassi toqukkaat .
42011048	Tassa siuaasassi suliaat nalunaajaatigaasi iluaralugillu ; taakkuami toquppaat , ilissilu eqqaassutissalerpasi !
42011049	Tamanna pillugu Guutip ilisimassusia oqarsimavoq : Pruffiitinik apustilinillu aallartitsivigiumaarpakka , ilaallu toqukkumaarpaat qinugalugillu ,
42011050	eqqarleriit uku akisussaatinneqaqqullugit pruffiitit tamarmik aavannut silarsuup tunngavilerneqarneraniit kuineqartumut -
42011051	Abelip aavaniit Zakariap pilliiviup naalaffiullu akornanni toqutaasup aavanut . Ilumut oqarfigaassi : Eqqarleriit uku tamatumunnga akisussaatinneqassapput .
42011052	Eqqanaq ilissi , inatsisinik ilisimasut ! Ilisimasassanut matuersaat peersimavarsi . Ilissiluunniit isersimanngilasi iserniaraluartullu akornusersimallugit . "
42011053	Tassannga aallarmat allakkanik ilisimasut farisiiarillu tamaviaarullugu assigiinngitsorpassuarnik apersulerpaat
42011054	napititaassutigisinnaasaanik akitinniarlugu .
42012001	Inuit qassiinik 1.000-illit katersuummata , amerlangaaramik imminnut tullaatinngersaalerlutik , Jiisusip oqaluffigilerpai - pingaartumik ajoqersukkani saaffigalugit : " Farisiiarit seernarsaatissiaat , tassa ilumoortuusaarneq , mianersorfigisiuk .
42012002	Anngigisaqanngilaq saqqummertussaanngitsunik isertugaqaranilu ilisimaneqalersussaanngitsunik .
42012003	Taamaattumik : Taartumi oqaaserisasi qaamasumi tusarneqassapput , ineeqqanilu inunnut isussuutigisimasasi illut qaaviniit oqaluussissutigineqassapput .
42012004	Ikinngutikka , oqarfigaassi : Ersigeqinasigit timimik toqutsisut kingornalu allamik iliorsinnaasarnatik .
42012005	Nalujunnaarsissavassi ersigisassassinnik : Ersigisiuk toqutsereerluni Anniarfimmut igitsissalluni pissaaneqartoq . Ilumut oqarfigaassi : Taanna ersigissavarsi .
42012006	Qupaloraarsuit tallimat skillinginik marlunnik akilersillugit tunineqartannginnerpat ? Taamaattorli taakkua ilaat ataaserluunniit Guutimit puiorneqanngilaq .
42012007	Ilami ilissi nutsasiluunniit tamarmik kisissimapput . Erseqinasi , qupaloraarsuppassuarnit pingaarneruvusi .
42012008	Oqarfigaassimi : Kinaluunniit inunnut uannik nassuerutiginnittoq Inuup Ernerata Guutip inngiliisa saavanni nassuerutigissavaa .
42012009	Inunnulli uannik miserratiginnittoq Guutip inngiliisa saavanni miserratigineqassaaq .
42012010	Kinaluunniit Inuup Erneranut assortuilluni oqaluttoq isumakkeerfigineqassaaq . Anersaamilli Illernartumik mitalliisoq isumakkeerfigineqassanngilaq .
42012011	Synagogini , pisortanut naalakkersuisunullu sassartinneqarussi eqqasuutigissanngilarsi qanoq sumillu illersuutissaqarnissarsi qanorlu oqarnissarsi .
42012012	Taamaalippammi Anersaap Illernartup oqaasissassinnik ajoqersorumaarpaasi . "
42012015	Inuillu oqarfigai : " Sissueritsi mianersorlusilu piumatussusermut sumulluunniit , inuummi inuuneranut aalajangiisuunngilaq sumik pigisaqarnera naammattorsuarnilluunniit pigisaqaraluaruni . "
42012019	Imminullu oqarfigissaanga : Uumaangaa , perpassuaqarputit ukiorpassuarnut naammattunik . Eqqasuutaarupputit , nerillutillu imerniarit inuulluataarlutillu !
42012020	Guutilli oqarfigaa : Sianiitsutit , unnuaru tarnit ilinnit qaaqquneqassaaq . Kiammi taava katersugarpassuatit pissavai ?
42012022	Ajoqersukkaminut oqarpoq : " Taamaattumik oqarfigaassi : Inuuneq isumakuluutigeqinasiuk , suna nerissagissi imaluunniit timissigut suna atissagissi .
42012023	Tassami inuuneq nerisassaqarnermit pingaarneruvoq , timilu atisassaqarnermit .
42012024	Tulukkat maluginiarsigit , siaruarterinatillu katersuinngillat , pissamaasiveqaratillu queqanngillat , Guutillu nerisassittarpai . Ilissi timmissanit pingaarnerungaarpusi !
42012025	Kiammi arlassi isumakuluuteqarnermigut ullut inuuffigisassani ullormik ataatsimik ilasinnaanerpai ?
42012026	Tassami minnerpaannguarluunniit saperassiuk taava sullusi allat isumakuluutigissavisigit ?
42012027	Malugeriarsigit naasut liljat qanoq naajartortartut ; sulisanngillat qissisarnatilluunniit . Oqarfigaassili : Salomoluunniit alutornangaarsutsimini taakkua ilaattut atisitinneqanngilaq .
42012028	Guutip ivikkat ullumi narsaammiittut aqagulu kissarsuummut qissiussassat taama atisitikkamigit ilissi annerungaartumik pissannginnerpaasi , uppernikitsusi !
42012029	Ilissi nerisassaqarnissarsi imigassaqarnissarsilu eqqarsaatigeqinasigit , ernumaqinasilu .
42012030	Tamakku tamaasa Guutimik nalusut silarsuarmiittut noqqaassutigisarpaat , ataatassili nalunngilaa tamakku pisariaqartikkisi .
42012031	Kisianni naalagaaffia noqqaassutiginiarsiuk , taava tamakku ilanngullugit ilissinnut tunniunneqarumaarput .
42012032	Erseqinasi savarpannguususi ukorsii ; Ataatarsimi aalajangiisimavoq Naalagaaffik ilissinnut tunniukkumallugu .
42012033	Pigisasi akigisigit piitsunullu tunissutinik tunissuteqarlusi . Pissarsiniaritsi aningaasivinnik nungullassanngitsunik , qilanni erlinnartuutinik nungussanngitsunik , tillinniat inugaannik qillaalaallu aserussanngisaannik .
42012034	Uummatissimi erlinnartuutisi najortuartarpaat .
42012035	Qiterusersimassaasi qullisilu ikumatillugit ,
42012036	assiginiarsigillu inuit naalakkamik katittorsiortunit angerlarnissaanik utaqqisut tikiulluni kasuttorpat erniinnaq mappiussinnaajumallugu .
42012037	Pilluarput kiffat eqqumatillugit naalagaata tikitai ! Ilumut ilissi oqarfigaassi : Qiteruserluni nerrivimmut inississavai namminerlu saqqillugit .
42012038	Pigaarfiit aappaanni pingajuanniluunniit tikiukkaluarpat - pilluarput eqqumatillutik tikinneqartut .
42012039	Nalunngilarsimi illumi ittuusup tillinniap nalunaaquttap akunnerani sumi tikiunnissaa nalunngikkuniuk taava illuminut nakuuserluni isertoqarnissaa akornusissagaa .
42012040	Ilississaaq piareersimassaasi , Inuup Ernera piffissakkut ilimaginngisassigut tikiutissammat . "
42012041	Petrusip aperaa : " Naalagaq , uagununa assersuummi tassani pigitsigut - imaluunniit kikkulluunniit tamaasa pivigit ? "
42012042	Naalagaq akivoq : " Kinaavami pilittaasoq ilumoortoq silatoorlu naalagaata kiffaminut nerisassanik tunniussisaqqusaa piffissaq eqqorlugu ?
42012043	Pilluarpoq kiffaq taanna naalagaata taamaaliortillugu tikitaa .
42012044	Ilumut oqarfigaassi : Pigisaminut tamanut paarsisunngortissavaa .
42012045	Kiffarli taanna ima isumaliorpat : Naalagara mululerpoq ! taavalu kiffat angutit arnallu tamaasa unatalerlugit nerilluni imerlunilu aalakoorluni ,
42012046	taava kiffap taassuma naalagaa ullormi ilimasunngiffiani nalunaaquttap-akunneranilu nalusaani tikiutissaaq toqussallugulu ilumuunngitsut atugarisaannik pineqartillugu .
42012047	Kiffaq taanna naalakkami piumasaa nalunngikkaluarlugu tamanna malillugu iliuuseqarsimanngitsoq piareersarsimananiluunniit peqqaannagu unatarneqassaaq .
42012048	Kiffarli tamatuminnga sianigisaqarnani pillaateqartariaqartumik iliuuseqarsimasoq annikitsuinnarmik unatarneqassaaq . Kinaluunniit angisuumik tunineqarsimasoq angisuumik piumaffigineqassaaq . Kinalu angisuumik paarisassaqartitaasoq suli annerusumik piumaffigineqassaaq .
42012049	Innermik nunamut nalussiartorpunga , ikumallualereeqqugaluaqaaralu !
42012050	Kisiannili kuissummik kuineqassaanga , nanertuutigiuassavaralu naammassineqareerserlugu .
42012051	Isumaqarpisi tikiuttunga nunarsuarmi eqqissisitsiartorlunga ? Taamaanngilaq , eqqissisitsiartunngilanga , kisianni akerleriilersitsiartorpunga .
42012052	Maannamiit illoqatigiit tallimaasut akerleriilissapput , pingasut marluk akerleralugit , marlullu pingasut ,
42012053	akerleriissapput ataataq erninilu , erneq ataatanilu , anaanaq paninilu , panik anaananilu , saki arnaq ukussanilu , ukuarlu sakinilu arnaq . "
42012054	Inunnuttaaq oqarpoq : " Nuiaq kitaanit majortoq takugaangassiuk oqapallattaraasi : Siallilissaaq ! taamaalisaraarlu .
42012055	Kujataaniillu anorleraangat oqararaasi : Kiatsissaaq ! taamaalisaraarlu .
42012056	Ilumoortuusaartusi ukorsii , nunap qilaallu isikkui nassuiaatissaqartittarpasi ; soormiuna ullut makku nassuiassallugit sapertusi ?
42012058	Akerlerisat ilagalugu pisortanukartillutit aqqutaani sapinngisannik isumaqatiginiarniaruk , taamaaliunngikkuit pinngitsaalillutit eqqartuussisumukaateqinammatit eqqartuussisullu tunniussinnaammatit parnaarussanik paarsisumut , taassumalu aamma parnaarussivimmut pisissinnaammatit .
42012059	Oqarfigaakkit : Tassannga iperagaassanngilatit aningaasannguaq akiligassavit nunngutaat akilereertinnagu . "
42013002	Jiisusip oqarfigai : " Isumaqarpisi taakku Galilæamiunit allanit tamanit ajortuliortuunerugamik taama pineqarsimasut ?
42013006	Taava assersuut manna oqaluttuaraa : " Inuk figenequtaateqarpoq viinnequteqarfimmini ikkussimasaminik , inerititarsioraluaramiullu nassaarfiginngilaa .
42013008	Akivorli : Naalagaq , suli ukioq ataaseq napagallarli , eqqaa assassavara naggorissaaserlugulu .
42013014	Synagogilli pisortaata Jiisusip sabbatimi ajorunnaarsitsinera narrutsaatigigamiuk inunnut oqarpoq : " Ullut arfinillit suliffiusussaapput . Taamaattumik ulluni taakkunani aggersinnaavusi ajorunnaarsinneqariartorlusi , sabbatimili pinnasi . "
42013015	Taava Naalakkap akivaa : " Ilumoortuusaarniartusi ukorsii , kia arlaannassiluunniit ussiutini siutituujutiniluunniit neriffianit qilerussaarlugu imertikkiartussannginnerpaa sabbataagaluartillugu ?
42013016	Unali Aaperaap pania Saatanip ukiuni 18-ini qilersorsimatitaa sabbatimi qilerussaarneqartariaqannginnerpa ? "
42013018	Taava oqarpoq : " Guutip naalagaaffiata suna assigaa ? Sumut assersuutissavara ?
42013019	Assigaa siinuppip naatsiiassartaa inuup naatsiivimmini ikkussaa naajartorluni orpinngortoq , qilaallu timmiai avalequtaani ulluliorput . "
42013020	Aamma oqarpoq : " Guutip naalagaaffia sumut assersuutissavara ?
42013021	Assigaa seernarsaat arnap qajuusanut uuttuutinut pingasunut akuliussaa naqittagaq tamaat seernarsisillugu . "
42013024	" Ilungersoritsi isaafikkut nerukitsukkut iserniarlusi ! Oqarfigaassimi : Amerlasuut iserniaraluarumaarput , sapissallutilli .
42013025	Illummi ittuata nikuilluni matu matoreeraa ilissi silataaniit kasuttorussi imalu suaartarlusi : Naalagaq , mappiutsigut ! - taava akissavaasi : Naluara sumit pinersusi .
42013026	Taavalu oqarussi : Nereqatigalutillu imeqatigisarpatsigit aqqusinitsinnilu ajoqersuisarputit ,
42013027	akiumaarpaasi : Naluara sumit pinersusi . Nigorsinga , iluanngitsuliortuususi tamassi !
42013028	Tassani qiallusilu qorsaqqortassaasi Aaperaat Iisaarlu Jaakulu pruffiitillu tamaasa Guutip naalagaaffianiittut takulerussigit , ilissili silataanut ajattugaallusi .
42013029	Tikiukkumaarput kangianit kitaanillu , avannaanit kujataanillu Guutillu naalagaaffiani nerrivimmi inississimassallutik .
42013030	Taava kingulliugaluartut ilaat siullinngussapput , siulliugaluartullu ilaat kingullinngussallutik . "
42013034	Jerusalemi , Jerusalemi ! Pruffiitinik toqutsisutit ilinnullu aallartitat ujaqqanik milloorlugit . Qasseriarlungamitaava qitornatit katersorniartarsimagaluarpakka , soorlu kukkukuup piaqqani sulummi ataannut katersortarai , piumanngilasili .
42013035	Illorsi ilissinnut qimagaassaaq . Oqarfigaassi : Takussaassavassinga ulloq ima oqarfissarsi nalliutserlugu : Pilluaqqusaali Naalakkap aqqani tikiuttoq ! "
42014001	Ilaanni sabbatimi Jiisusi farisiiarit siulersortaasa ilaata illuanut iserpoq neriartorluni , tamarmillu alapernaarsorpaat .
42014005	Taava oqarfigai : " Arlassi ernini ussiutiniluunniit puilasuliamut nakkarpat sabbataagaluarpalluunniit erniinnaq qaqinniassannginnerpaa ? "
42014007	Jiisusip malugigamiuk qaaqqusat nerrivimmi inissat akimanersiorlugit inissinniartartut assersuummik oqaluffigai :
42014008	" Katittunut qaaqqutikkuit nerrivimmi inissamut akimanermut inissinniaqinak . Ilinnit
42014009	immaqalu ilinnik taassuminngalu qaaqqusisup ornillutit oqarfigissavaatit : Nikuillutit una tassunga inissitinniaruk ! Taava kanngusullutit nikanarnerpaamut inissittariaqassaatit .
42014010	Qaaqqusaaguilli inissamut nikanarnermut inissigit qaaqqusisivit ornillutit ima oqarfigisinnaassammatit : Ikinngutiga , inissamut akimanermut inissigit ! Taava qaaqqusat isigineranni ataqqinarsisitaassaatit .
42014011	Akitsiniartormi nikanarsisitaassaaq nikanartittorlu akitsisitaassalluni . "
42014012	Qaaqqusisinilu saaffigalugu Jiisusip oqarfigaa : " Ulloqeqqanut unnukkulluunniit neriartoqqusiguit taava ikinngutitit , qatanngutitit , eqqarlitit sanilitilluunniit pisuut qaaqqoqinagit akillutit qaaqquneqaqqusaarlutit .
42014013	Nerersuartitsiniaruilli piitsut , iloqiaat , nukillaarsimasut tappiitsullu qaaqqukkit .
42014014	Taava pilluassaatit , taakkumi akillutit neriartoqqussallutit akissaqanngimmata . Tamannali akilerneqaatigissavat iluartut makinnissaanni . "
42014015	Tamanna tusarnaareerlugu qaaqqusaasut ilaata oqarfigaa : " Pilluarpoq Guutip naalagaaffiani nereqatigiinnermi peqataasoq ! "
42014016	Jiisusi akivoq : " Inoqarpoq nerersuartitsiniarluni amerlasuunik qaaqqusisumik .
42014017	Nalliuttorsiorneq aallartinnialermat kiffani qaaqqusaasunut ima oqariartortippaa : Qaagitsi tamarmik
42014018	Tamarmilli pinngitsoqaratik utoqqatsissutissarsiulerput . Siulleq oqarpoq : Narsaatisigama takuniartariaqarpara . Qinnuigaakkit utoqqatsiseqqullunga .
42014019	Alla oqarpoq : Ussinnik illugiinnik tallimanik pisigama misilikkiartorallassavakka . Qinnuigaakkit utoqqatsiseqqullunga .
42014020	Pingajuallu oqarpoq : Kateqqammerama aggersinnaanngilanga .
42014021	Kiffaq uterami naalakkani tamatuminnga oqaluttuuppaa . Taava illumi ittuusoq kamalerpoq kiffarlu oqarfigalugu : Aallarasuarit illoqarfiup aqquserninut tamanut piitsut , iloqiaat , tappiitsut nukillaarsimasullu maannaakkiartorlugit .
42014022	Kiffarlu nalunaarpoq : Naalagaq , peqqusinittut ilioreerpunga , sulili inissaqarpoq .
42014023	Taava naalagaa kiffaminut oqarpoq : Aallarit nunaannarmi aqqusinerniittut ungalullu killinginiittut kimigiiserfigalugit aggersinniarlugit illuga ulikkaaqqullugu .
42014024	Oqarfigaassimi : Angutit qaaqqusaagaluartut taakkua arlaannaalluunniit nerisassaatinnik ilangiissanngillat . "
42014026	" Uannut pisup ataatani anaananilu , nuliani meeqqanilu , qatanngutini angutit arnallu allaammi nammineq inuunini uumiginngikkunigit uannut ajoqersugaasinnaanngilaq .
42014027	Sanningasulimminik ersunngitsoq uannillu malinninngitsoq uannut ajoqersugaasinnaanngilaq .
42014034	Tarajoq ajunngilaq ; tarajorli aamma kimeerukkuni qanoq ililluni tarajunngoqqissinnaassava ?
42015001	Ilanngaaserisut ajortuliortullu tamarmik Jiisusi ornigarpaat tusarnaarumallugu ,
42015002	farisiiarillu allakkanillu ilisimasut oqalorujulerput : " Uuma ajortuliortut ilassivai nereqatigalugillu . "
42015004	" Arlarsi 100-nik savaateqaruni ilaallu ataaseq tammaallugu , taava taakku 99-it inuilaami qimaannarlugit tammaasani ujassannginnerpaa nanitserlugu ?
42015005	Naniguniullu nuannaarluni ersukkiutissavaa
42015006	tikikkunilu ikinngutini sanilinilu qaaqqussavai oqarfigissallugillu : Sava tammaasaraluara nanigakku nuannaaqatigisinga .
42015007	Oqarfigaassimi : Taamatuttaaq ajortuliortoq ataaseq allamik isumataartoq qilammi nuannaarutaanerussaaq iluartunit 99-init allamik isumataarnissamik pisariaqartitsinngitsunit .
42015012	Nukarleq ataataminut oqarpoq : Ataata , pisuussutit ilaannik pisassariumaakkannik tuninnga . Taava pigisani ernerminut agguarpai .
42015013	Ullut qassissunnguit qaangiummata nukarliup pigisani tamaasa katersorpai nunamullu ungasissumut aallarluni . Tassani inuunerlunnermini pisuussutini nungulussinnarpai .
42015017	Taava silattuaqilerpoq eqqarsalerlunilu : Ataatama sulisitarpassui naammattorsuarmik nerisassaqarput , uangali maani perlerluinnalerpunga .
42015018	Aallarniarpunga ataatannullu angerlarlunga oqarfigalugulu : Ataata , qilammut ilinnullu ajortuliorpunga .
42015020	Taava aallarpoq ataataminullu angerlarluni . Ataataatalu suli ungasissumiitillugu takuleramiuk nalligitsaappaa , arpallunilu ornippaa qungasiagullu eqillugu kunillugulu .
42015024	ernerami una toqugaluarluni uummarmat tammaraluarlunilu nanisaammat . Taava nalliuttorsiulerput .
42016008	Taava Naalakkap pisortaasoq taanna peqqusersooq nersorpaa , silatusaarmat . Silarsuummi matuma qitornai taamaaqatiminnut silatusaarnerungaartarput qaamasup qitornaaninngarnit .
42016009	" Oqarfigaassimi : Mammoni peqquserluut ikinngutissarsiutigisiuk nunguppat taakkua ilassisinnaaniassammasi inigisani ittuinnartuni .
42016010	Annikitsutigut ilumoortoq annertuutiguttaaq ilumoorpoq . Annikitsutigut peqquserluttoq annertuutiguttaaq peqquserluppoq .
42016013	Inussiamik naalakkanut marlunnut kiffartorsinnaasoqanngilaq . Aappaami uumigiguniuk aappaa asassavaa , aappaa tulaavigiguniuk aappaa asiginnassavaa . Guuti mammonilu tamaasa kiffartorfigisinnaanngilasi . "
42016014	Tamakku tamaasa farisiiarit aningaasanik nuannarisallit tusarpaat Jiisusilu mitaatigalugu .
42016015	Taava taakkununnga oqarpoq : " Ilissi iluartuusutut inunnut saqquminiartarpusi Guutilli uummatisi ilisimavai . Inuimmi pingaartitaat Guutip isaani maajunnartuupput .
42016016	Inatsisit pruffiitillu Johannesi tikillugu pingaarnerpaatitaapput . Taamanerniit Guutip naalagaaffia nalunaajaatigineqalerpoq , tassungalu kikkulluunniit nakuuserlutik iserniarput .
42016017	Qilaalli nunallu nungunnissaat ajornannginneruvoq titarninnguup ataatsilluunniit inatsisinit peerneqarnissaanit .
42016018	Nuliani avillugu allamut katittoq allasiorpoq , avitamillu nuliartoq allasiorpoq .
42016024	Ataataq Aaperaat ! torlulavoq , naakkiginnga , Lazarusilu aallartiguk tikimi nuua imermut misullugu oqara nillarsaqqullugu ikualasorsuarmi matumani erloqisitaagama .
42016025	Aaperaalli akivoq : Erneq , eqqaamaniaruk ajunngitsorsiassatit inuutillutit pereerakkit Lazarusilli ajortut pisimammagit . Maannalu taanna maani tuppallersarneqarpoq , illilli erloqisitaavutit .
42017001	Jiisusi ajoqersukkaminut oqarpoq : " Tammartoqarsinnaanera pinngitsoorsinnaanngilaq , eqqanarli tamatumunnga pissutaasoq .
42017002	Taassumunnga pitsaanerusimassagaluarpoq aserorteriviup ujarattaa qungasianut qilerullugu imaanut igitaaguni minninnguit ilaannik tammartitsineranit .
42017003	Mianersoritsi ! Qatanngutit ajortuliorpat taava avoqqaariuk , peqqissimippallu isumakkeerfigiuk .
42017004	Naallu ullormut arfineq-marloriarluni ilinnut ajortulioraluarpat arfineq-marloriarlunilu ornittaraluarpatit oqarluni : Qanoq iliornera peqqissimissutigaara ! taava isumakkeerfigisaruk . "
42017006	Naalagaq akivoq : " Siinuppip naatsiiassartaatut atsigisumik uppersuseqaraluarussi morbærequt una oqarfigisinnaassagaluarparsi : Sorlat ilanngullugu kaanngarit immamullu ikkullutit ! taava naalassagaluarpaasi .
42017010	Taamattaaq ilissi ilissinnut suliareqqusat tamaasa suliarereerussigit ima oqassaasi : Kiffaavugut atunngitsut . Pisussaassuserput malillugu iliuinnarpugut . "
42017011	Jiisusi Jerusalemimukarluni Samariap Galilæallu killingatigoorpoq .
42017012	Illoqarfeeqqat ilaannut iseriartorluni pupissut qulit naammattoorpai . Ungaseqalugu qeqqiinnarlutik
42017014	Takugamigit oqarpoq : " Palasinut takutikkiartoritsi ! " Taakunnartillutillu pupeerupput .
42017019	Taannalu oqarfigaa : " Nikuillutit qimagutiinnarit , uppernerpit annaappaatit ! "
42017020	Farisiiarit aperimmanni Guutip naalagaaffia qaqugu tikiutissanersoq Jiisusip akivai : " Guutip naalagaaffia takussaalluni tikiutissanngilaq .
42017021	Aammalu ima oqartoqarsinnaassanngilaq : Takuuk aajuna ! imaluunniit : Takuuk aajinnga ! Guutimmi naalagaaffia akornassinniippoq . "
42017022	Ajoqersukkanulli oqarpoq : " Ullut nalliukkumaarput Inuup Ernerata ulluisa ilaannik ataasiinnarmilluunniit takorusuiffissasi , takussanngilarsili .
42017023	Oqarfigineqarumaarpusimi : Takuuk , uaniippoq ! imaluunniit : Takuuk , maaniippoq ! Taakunnaqinasili , malinneqinasilu .
42017024	Soorlumi innaallanneq qilaap killinganiit killinganut qaammaallattartoq , taama Inuup Ernera ullussamini takkutissaaq .
42017025	Siullermilli anniangaassaaq eqqarleriinnillu ukunannga ajattugaassalluni .
42017026	Soorlumi Noap ulluini ittoq , taamatuttaaq Inuup Ernerata ullussaani ikkumaarpoq :
42017027	Taamani nerillutillu imerput , nuliartaarlutillu uinitsitaapput , ulloq Noap umiarsuarmut ikiffia tikillugu , ulersuarlu nalliuppoq tamaasalu nungutillugit .
42017028	Imaluunniit soorlu Lotip ulluini : Nerillutillu imerput , pisillutik tuniniaallutillu , naatitassanik ikkussuillutik illuliorlutillu ;
42017029	ullorli taanna Lotip Sodoma qimammagu innermik ikuallassaammillu qilammit siallerpoq tamaasalu nungutillugit .
42017030	Taamaakkumaarportaaq ullormi Inuup Ernerata saqqummersitaaffissaani .
42017031	Ullormi tassani illumi qaavaniittoq pigisani illumiittut aaniarlugit aqqanngikkili , taamatuttaarlu narsaammiittoq angerlanngikkili .
42017032	Lotip nulia eqqaamasiuk !
42017033	Inuunerminik annatsitsiniartup inuunini annaajumaarpaa , inuunerminilli annaasaqartup inuunini pissarsiarissavaa .
42017034	Oqarfigaassimi : Unnuaq taanna angutit marluk siniffimmik marluussisut arlaat ilaliunneqassaaq aappaali qimataassalluni .
42017035	Arnat marluk aserorterivimmi ataatsimi aserorterisut arlaat ilaliunneqassaaq aappaali qimataassalluni .
42017036	Angutit marluk narsaammiittut arlaat ilaliunneqassaaq aappaali qimataassalluni . "
42017037	Ajoqersugaasa aperaat : " Naalagaq , sumi ? " Akivaalu : " Nattoraliusat qillulik katersuuffigisarpaat . "
42018001	Oqaluttuuppaalu qasusuilluni qinuttuinnariaqarnermik assersuummik .
42018007	Taavami Guutip qinikkani naapertuilluartumik pineqartissannginnerpai ulloq unnuarlu torlorfigiuarpanni ? Utaqqisiinnassanerpai ?
42018008	Oqarfigaassi : Naapertuilluartumik pineqartissavai erniinnaartumik . Inuulli Ernera tikiukkuni uppernermik nunarsuarmi nassaarumaarnerpa ? "
42018009	Iluartuutillutik imminnut tatigisunut allanillu asissuisunut Jiisusip assersuut una oqaluttuaraa :
42018011	Farisiiari immikkoorluni qeqarpoq imalu qinulluni : Guuti , qutsavigaakkit inuttut allatut innginnama - ujajaasutut , iluaatsutut , allasiortutut uumatulluunniit ilanngaaserisutut .
42018012	Sabbatip-akunneranut marloriarlunga iisinnginniartarpunga pissarsiamalu tamarmik qulingi tunniuttarpakka .
42018013	Ilanngaaserisorli alisimalluni qeqarpoq isiniluunniit qilammut aarlortikkumanagit , sakissamigulli imminut tilluppoq oqarlunilu : Guuti , saammaannga ajortiliusunga !
42018014	Oqarfigaassi : Taannaavoq iluartuulluni angerlartoq , aappaa naami . Kinaluunniimmi imminut akitsisittoq nikanarsisitaassaaq imminullu nikanartittoq akitsisitaassalluni . "
42018015	Naalungissatittaaq kissumiarlugit Jiisusimukaappaat attoqqullugit ; ajoqersukkalli tamanna takugamikku avoqqaaraat ,
42018016	Jiisusilli meerannguit imminut qaaqquai oqarlunilu : " Meerannguit uannut qaaginnarlit , akornuseqinasigillu ; taakkuami Guutip naalagaaffia pigaat .
42018017	Ilumut oqarfigaassi : Kialuunniit Guutip naalagaaffia meerannguatut pinngikkuniuk iserfiginngilluinnassavaa . "
42018018	Juutini killisiuisoqatigiinni ilaasortaasut ilaata Jiisusi aperaa : " Ajoqersuisoq ajunngitsutit , qanoq iliussaanga inuuneq naassaanngitsoq kingornussariumallugu ? "
42018019	Jiisusip akivaa : " Sooq ajunngitsumik taavinga ? Allamik ajunngitsoqanngilaq , ataaseq kisimi , tassa Guuti .
42018020	Inassutit nalunngilatit : " Allasiussanngilatit , inuassanngilatit , tillissanngilatit , sallullutit nalunaajaassanngilatit , ataatallu anaanallu ataqqikkit ! " "
42018021	Oqarporli : " Inuusunninniit tamakku tamaasa maleruarpakka . "
42018022	Jiisusip tamanna tusaramiuk oqarfigaa : " Suli ataaseq amigaatigaat : Pigisatit tamaasa akigikkit piitsunullu agguaallugit , taava qilanni pisuussuteqalerumaarputit . Qaallutillu malinnga ! "
42018023	Angutip tamanna tusaramiuk aliasungaalerpoq , pisoorsuugamimi .
42018024	Jiisusip angut aliasungaalersoq takugamiuk oqarpoq : " Guutip naalagaaffianut isernissap pisuunut ila ajornassusia !
42018025	Qatigattuumut meqqutip isaatigut putoqqunnissaq pisuup Guutip naalagaaffianut isernissaanit ajornannginneruvoq . "
42018026	Tamatuminnga tusartut oqarput : " Taavami kina annassinnaava ? "
42018027	Jiisusi akivoq : " Inummut ajornartut Guutimut ajornanngillat . "
42018028	Petrusi oqarpoq : " Takuat , pigisavut tamaasa qimallugit malippatsigit . "
42018029	Jiisusip oqarfigai : " Ilumut oqarfigaassi : Kialuunniit Guutip naalagaaffia pissutigalugu illuminik , nuliaminik , qatanngutiminik , angajoqqaaminik meeqqaminilluunniit qimatsisup
42018030	qasseerpassuariarlugit pissarsiareqqissavai silarsuarmi matumani , silarsuarmilu nutaassami inuuneq naassaanngitsoq pissavaa . "
42018031	Taakku aqqaneq-marluk ilaannit nigortippai oqarfigalugillu : " Takuat , Jerusalemimut majuarpugut , Inuullu Ernera pillugu pruffiitit allagarisimasaat tamarmik eqquutissapput :
42018032	Guutimik nalusunut pisinneqassaaq taakkunanngalu mitaatigineqassalluni anniartinneqassallunilu qitserarneqarlunilu ;
42018033	iperartussavaat toqussallugulu , ullullu pingajuanni makikkumaarpoq . "
42018034	Tamakkuali ilaannilluunniit paasisaqanngillat , oqaatsit tamakku taakkununnga isertugaapput oqaaserineqartullu paasinngilaat .
42018035	Jiisusip Jeriko qanillimmagu aqqusernup killingani issiavoq tappiitsoq qinnuuloorlunilu .
42018036	Inunnik sanioqquttoqartoq tusaagamiuk apeqqutigaa susoqarnersoq .
42018037	Oqaluttuuppaallu : " Tassaana Jiisusi Nazaretimioq sanioqquttoq . "
42018038	Taava torlulavoq : " Jiisusi , Daavip ernera , naakkiginnga ! "
42018039	Ingerlaartuni siulliusut avoqqaaraat nipangeqqullugu ; sulili nipitunerusumik suaarpoq : " Daavip ernera , naakkiginnga ! "
42018040	Jiisusi unippoq peqqusillunilu imminukaateqqullugu . Tikimmani Jiisusip aperaa :
42018041	" Uannut qanoq iliorfigeqquit ? " Akivoq : " Naalagaq , tappissiseqquvunga . "
42018042	Jiisusip oqarfigaa : " Tappissigit , uppernerpit annaappaatit . "
42018043	Taava erniinnaq tappissivoq , Jiisusilu malippaa Guutilu unnersiutigalugu . Inuillu tamarmik tamanna takuaat Guutilu nersorlugu .
42019007	Takunnittulli tamarmik oqalorujulerput oqarlutik : " Ajortuliortumut iserpoq illusimmaviginiarlugu . "
42019008	Zakæusili sassarpoq Naalakkamullu oqarluni : " Naalagaq , pigisama affaat piitsunut tunniutissavakka , pinngitsaaliinikkullu aningaasanik pissarsisimaguma sisamariaammik taarsiissaanga . "
42019010	Inuummi Ernera tikiuppoq tammartut ujassallugit annaatissallugillu . "
42019011	Inuit tusarnaaraanni Jiisusip aamma assersuummik oqaluttuuppai , tassa Jerusalemi qanilligamiuk isumaqarmatalu Guutip naalagaaffia erniinnaq takkutissasoq .
42019012	Taamaattumik oqarpoq : " Angut akimasunik naggueqartoq nunamut ungasissumut aallarpoq nunamini kunngiusutut akuerineqarumalluni taamaasereerpallu uterniarluni .
42019013	Kiffami ilaat qulit qaaqqullugit pundit qulit tunniuppai oqarfigalugillu : Tikinnissama tungaanut niuerniutigisigit .
42019014	Nunaqqataasali uumigigamikku aallartitsipput oqqersuillutik : Angut taanna uatsinnut kunngioqqunngilarput .
42019015	Taava kunngiusutut akuerineqarluni uterami kiffani aningaasanik tunisani qaaqqutippai qanoq iluanaaruteqarsimanerat paasiumallugu .
42019016	Siulleq sassarami oqarpoq : Naalagaq , pundiutit pundinik qulinik isertitsivoq .
42019017	Taava oqarpoq : Ajunngilaq , kiffaasutit pitsaasoq , annikitsutigut ilumoorsimagavit illoqarfiit qulit oqartussaaffigilissavatit .
42019018	Tullia sassarpoq oqarlunilu : Naalagaq , pundiutit pundinik tallimanik erniaqarpoq .
42019019	Taannalu oqarfigaa : Illoqarfiit tallimat naalagaaffigissavatit .
42019020	Taava aamma alla sassarpoq oqarlunilu : Naalagaq , aajuna pundiutit kakkissaammi toqqortarisimasara .
42019021	Qunugaakkit sukannersuugavit aningaasanik ilinngisannik tigusisarlutit katersuisarlutillu siaruartigarinngisannik .
42019022	Naalagaata oqarfigaa : Nammineq oqaatsitit tunngavigalugit eqqartuutissavakkit , kiffapalaajusutit ! Nalunnginnamma angutaasunga sukannersoq ilinngisannik tigusisarlunga katersuisarlungalu siaruartigarinngisannik ,
42019023	sooq taava aningaasaatiga aningaaserivimmut ilinngiliuk ? Taava tikikkama erniaqalersimasoq tigussagaluarpara .
42019024	Kiffanilu oqarfigai : Pundimik paarisaanik arsaarsiuk qulinillu pilimmut tunniullugu .
42019025	- Oqarfigaalli : Naalagaq , taanna qulinik pundiuteqareerpoq . -
42019026	Oqarfigaassimi : Peqartoq kinaluunniit tunineqassaaq , peqanngitsorli pigisaminik allaat arsaarneqassaaq .
42019027	Akeqqakkali uku uannik kunngeqarumanngitsut maanngaallugit isigitillunga toqorarsigit . "
42019028	Taama oqaloreerami Jerusalemip tungaanut ingerlaqqilerpoq .
42019029	Betfage Betanialu qaqqap Uuliap Qaqqaanik ateqartup eqqannguaniittut qanilligamigit ajoqersukkami ilaat marluk aallartippai
42019030	oqarluni : " Illoqarfeeqqamukaritsi ikaniittumut . Tassunga pigussi tikissavarsi siutituup piaraa pitussimasoq issiaffigineqanngisaannarsimasoq . Pituussaarlugu maanga aggiussiuk .
42019031	Aperineqarussilu sooq pituussaarissi akissaasi : Naalakkap atorfissaqartippaa . "
42019032	Ajoqersukkat taakku marluk aallarput , tikippaallu taanna , soorlu Jiisusi oqarsimasoq .
42019033	Pituussaarnialeraallu piginnittuisa aperaat : " Sooq piaraq taanna pituussaarpisiuk ? "
42019034	Taakkua akivaat : " Naalakkap atussammagu . "
42019035	Taava piaraq taanna Jiisusimut aggiuppaat , qallersaatiminnillu qalleramikku Jiisusi qaavanut ingitippaat .
42019036	Ingerlavigisaanilu inuit qallersaatitik aqqusinermut siaartiterpaat .
42019037	Uuliap Qaqqaata atertariaa tikileraalu ajoqersugarpassuisa tamarmik nuannaarlutik nipituumik Guuti unnersiutigaat malunnangaartuliat takusimasatik tamaasa pillugit .
42019038	Imalu torlulapput : Pilluaqqusaali kunngi taanna , Naalakkap aqqani tikiuttoq ! Eqqissineqarli qilammi , naalannarsineqarli qutsinnermi !
42019039	Farisiiarit inuit akornanniittut Jiisusi oqarfigaat : " Ajoqersuisoq , ajoqersukkatit avoqqaarikkit ! "
42019040	Akivorli : " Oqarfigaassi : Taakku nipangeraluarpata ujaqqat torlulassapput . "
42019041	Illoqarfik qanillillugu takuleramiuk qissatigaa
42019042	oqarlunilu : " Illittaaq ullormi matumani ilisimagaluarukkutoq suna eqqississutissaralugu . Maannali tamanna illit isinnut isertorsimavoq .
42019043	Ullummi ilinnut nalliukkumaarput akeqqavit kaajallallutit ippiliugaliorfissaat ungusiffissaallu tamaniillu ilinnut iserniarfissaat .
42019044	Piuneerutitissavaatsit qitornatit ilanngullugit ujaqqanillu qaleriissuerutillutit takusarneqarfigisat ilisimannginnakku . "
42019045	Naalaffiup silarlia tikikkamiuk tassani niuerniuttut aniatilerpai ,
42019046	oqarfigaalu : " Ima allassimasoqarpoq : " Illuga qinusarfimmik taaneqartassaaq . " Ilissili ujajaasunut inissanngortipparsi . "
42019047	Ullut tamaasa naalaffiup silarliani ajoqersuisarpoq . Palasiunerillu allakkanillu ilisimasut , inuillumi siulersortaasa tamarmik , toqunniaraluarpaat ;
42019048	qanorli iliornissaminnik nassaanngillat
42020001	Ullut ilaanni naalaffiup silarliani inunnut ajoqersuisoq iivangkiiliulu oqaluussissutigigaa palasiunerit allakkanillu ilisimasut utoqqaanertat ilagalugit ornippaat
42020002	aperalugulu : " Piginnaatitaaneq suna tunngavigalugu taamaaliorpit , imaluunniit kia taama piginnaatippaatit ? "
42020003	Akivai : " Uangattaaq ilissi apeqqutissaqarfigaassi . Oqarfigisinga :
42020004	Johannesip kuisissutaa qilammit inunnilluunniit pisuua ? "
42020005	Taava oqaloqatigiissutigilerpaat : " Oqarutta : Qilammit ! aperissavaatigut : Soormi upperinngilisiuk ?
42020006	Oqaruttali : Inunnit ! inuit tamarmik ujaqqanik milluussavaatigut Johannesip pruffiitiunera qularinngilluinnaramikku . "
42020007	Taavalu akivaat sumit pisuunera nalullugu .
42020008	Jiisusillu oqarfigai : " Taava uangattaaq oqarfigissanngilassi piginnaatitaaneq suna tunngavigalugu taamaaliortunga . "
42020009	Inuit assersuummik matuminnga oqaluttuuppai : " Angut viinnequteqarfiliorpoq , naasorissaasunullu attartortippaa nunamullu allamut aallarluni mulummersorniarluni .
42020010	Piffissaq nalliummat kiffami ilaat ataaseq naasorissaasunut aallartippaa viinnissat katersukkamik ilaat imminut tunniuteqqullugit . Naasorissaasulli kiffaq unatariarlugu aallartippaat soqartinnagu .
42020011	Taava kiffami ilaat alla aallartippaa ; taannattaaq unatareeramikku narrunarsareeramikkulu soqartinnagu utertippaat .
42020012	Kiisalu pingajussaanik kiffamik aallartitsivoq , taannattaarlu persuttarpaat ikilerlugu viinnequteqarfimmillu anisillugu .
42020013	Taava viinnequteqarfiutilik isumaliorpoq : Qanoq iliussaanga ? Ernera asasara aallartinniarpara . Qularnanngitsumik taanna innimigissavaat .
42020014	Naasorissaasulli takugamikku isumaqatigiillutik oqarput : Tassa kingornussisussaq . Toqutsigu , taava kingornussassaralui pissavavut .
42020015	Viinnequteqarfimmillu anisippaat toqullugulu . Taava viinnequteqarfiutillup taakku qanoq pissavai ?
42020016	Ornillugit toqussavai viinnequteqarfillu allanut tunniullugu . " Tamanna tusaramikku oqarput : " Taama pisoqanngikkili . "
42020017	Jiisusilli isigai oqarfigalugillu : " Allassimasormi una qanoq isumaqarpa :
42020018	Kinaluunniit ujaqqamut taassumunnga naalluni orlusoq aqqunassaaq , ujaqqalli nakkarfigisani sequmisilluinnassavaa . "
42020019	Taava allakkanik ilisimasut palasiunerillu erniinnaartumik tigusariumagaluarpaat , inuilli ersigaat ; paasivaammi assersuummik taassuminnga namminneq pigaatik .
42020020	Jiisusilu alaatsinaappaat aallartitsivigalugulu ilumoortuusaarlutik alapernaasertussanik oqaasiisigut napitinniarlugu pisortanut naalagaatitamullu tunniukkumallugu eqqartuuteqqullugu .
42020021	Taakkualu aperaat : " Ajoqersuisoq , nalunngilarput eqqortumik oqalullutit ajoqersuisutit kinaassusersiornallu , Guutilli aqqutigeqqusaa ilumoortumik ajoqersuutigigit .
42020022	Kaasarimut akileraartarnerput atortuusussaava atortuusussaanngilaluunniit ? "
42020023	Jiisusilli paasigamiuk peqqusersusaarniartut oqarfigai :
42020024	" Denarimik nittaavigisinga ! Kia assinga atialu tassaniippat ? " " Kaasarip , " akipput .
42020025	Oqarfigai : " Taavami kaasari tunisiuk kaasarip piinik Guutilu Guutip piinik . "
42020026	Oqaasiisigullu inuit tutsaanni napitissinnaanngilaat , akissutaalu tupigusuutigaat nipangiinnarlutillu .
42020027	Saddukiiarit , taakku makinnissaqannginnerarlugu oqartartut , tikiupput aperalugulu :
42020028	" Ajoqersuisoq , Mosesip maleruagassaqartippaatigut angutip nulialimmik qatannguteqartup qatanngunni qitornaqarani toquppat uillarnera katissagaa qatanngunnilu kinguaassisillugu .
42020029	Qatanngutigeeqarpoq arfineq-marluusunik . Siulliulluni nuliartoq qitornaqarani toquvoq .
42020030	Taava uillarnera tulliata
42020031	kingornalu pingajuata nuliartaaraat , taamaalillutik taakkua arfineq-marluk tamarmik nuliartaaraat qitornartaaratillu toqullutik .
42020032	Kiisalu arnaq taanna aamma toquvoq .
42020033	Taava kia arlaata toqusut makiffissaanni nuliarissavaa ? Tamarmimmi nuliarisimagaluarpaat . "
42020034	Jiisusip akivai : " Silarsuup matuma qitornai nuliartarlutillu uinitsitaasarput ,
42020035	silarsuulli aappaanut pinissamut toqusunillu makinnissamut qinngaqqunnanngitsut nuliassanatillu uinitsitaassanngillat .
42020036	Inngilitummi ikkamik toqusussaajunnaarput ; toqusunit makinnissamut qitornaagamik Guutimuttaaq qitornaapput .
42020037	Toqusullumi makittussaanerat Mosesip nalunaarpaa kakillarnaqutit eqqartoramigit , Naalagaq taagamiuk " Aaperaap Guutianik Iisaallu Guutianik Jaakullu Guutianik " .
42020038	Guutimi toqusut Guutiginngilaat , inuusulli Guutigaat , taassumunnga tamarmik inuummata . "
42020039	Allakkanik ilisimasut ilaat oqarput : " Ajoqersuisoq , eqqortumik akivutit . "
42020040	Apereqqissallugumi sapiupput .
42020041	Aperai : " Qanoq oqartoqarsinnaava Kristusi Daavip ernerigaa ?
42020042	Daavimi nammineq Tussiaatini ima oqarpoq : Naalagaq naalakkannut oqarpoq : Talerpimma tungaanut inginniarit ,
42020043	akeqqatit uannit tummarfiliunneqarserlugit illit isikkannut !
42020044	Daavimmi naalakkamik taagamiuk qanoq ililluni ernerisinnaavaa ? "
42020045	Inuit tamarmik tusaatillugit ajoqersukkaminut oqarpoq :
42020046	" Allakkanik ilisimasunut mianersoritsi , taakku takisuunik atisaqarlutik angalaarumallaaraat niueriartortarfinnilu ilassiortikkumasarlutik , synagoginilu issiavinni sallerniikkumallaaraat nereqatigiinnernilu akimanerit inigisartagaanniikkumasarlutik .
42020047	Uillarnerit pigisaannik nunguuttarpaat takoqqusaaginnarlutillu sivisuumik qinusarlutik . Taamaattumik taakku suli sukannernerungaartumik eqqartuunneqassapput . "
42021001	Jiisusi qiviarami takulerpai pisoorsuit tunissutiminnik naalaffiup aningaasanik nakkaatitsivianut nakkaatitsisut .
42021002	Takuaattaaq uillarneq piitsoq aningaasannguanik marlunnik ikisisoq ,
42021003	oqarporlu : " Ilumut oqarfigaassi : Uillarneq una piitsoq tamanit annerusumik tunisivoq .
42021004	Allammi tamarmik sinnerussaminnik ikisipput , uumali piitsuulluni pigisani inuuniutissaraluani tamaasa ikivai . "
42021005	Ilaasa oqaluuserimmassuk naalaffik ujaqqanik kusanartunik tassungalu tunissutinik pinnersarsimasoq oqarpoq :
42021006	" Tassa una isigaarsi - ullut nalliukkumaarput ujaqqanik qaleriissuerulluinnarlugu tamarmik ingutserneqarfissaat . "
42021007	Taava aperaat : " Ajoqersuisoq , qaqugu tamanna pissava , sunalu nalliutilerneranut nalunaaqutaassava ? "
42021008	Akivoq : " Mianersoritsi tammartinneqaqqunasi . Amerlasuummi uanga atera atorlugu tikiukkumaarput uangaanerarlutik aamma piffissaq qanillinerarlugu . Taakku malinniaqinasigit !
42021009	Sorsuttunik pikitsitsisunillu tusarussi annilaarutigeqinasigit . Taamami pisoqaqqaarallassaaq , imaanngilarli naggatissaq erniinnaq nalliutissasoq . "
42021010	Taava oqarfigai : " Inuiaammi pikitsitsiumaarput inuiannut naalagaaffillu naalagaaffimmut .
42021011	Nunami sajunnersuaqartarumaarpoq sumilu tamani kaannersuaqartarumaarluni nappaassuaqarlunilu toqoraataasunik ; amiilaarnartorsuarnik pisoqarumaarpoq nalunaaqutillu angisuut qilammit saqqummerumaarlutik .
42021012	Tamakkuli tamarmik pitinnagit tigusarissavaasi qinugissallusilu ; tunniutissavaasilu synagoginut parnaarussivimmullu pisillusi , ateralu pillugu kunnginut naalagaatitanullu sassartinneqarumaarpusi .
42021013	Taamaaliorneqarnissi nalunaajaanissamut periarfissaqartissavaasi .
42021014	Eqqaamasiuk qanoq ilillusi illersornissarsi eqqarsaatigereertariaqannginnassiuk ,
42021015	uangami oqaasissassinnik ilisimassusermillu tuniumaarassi akeqqassi assortorsinnaanngisaannik akiorsinnaanngisaannillu .
42021016	Killuutigineqarumaarpusi allaat angajoqqaassinnit qatanngutissinnillu , eqqarlissinnit ikinngutissinnillu ; ilasilu toqumut eqqartuussaatikkumaarpaat ,
42021017	ateralu pillugu tamanit uumissorneqassaasi .
42021018	Nujarli ataasiinnarluunniit niaqqussinnit tammassanngilaq .
42021019	Pinertusaarnissigut inuunersi pigittuinnassavarsi .
42021020	Takugussiuk Jerusalemi sakkutuunit unguneqarsimasoq , taava nalussanngilarsi piuneerussaaffissaa qanillisoq .
42021021	Taava Judæamiittut qaqqanut qimaassapput ; illoqarfimmiittut illoqarfik qimassavaat , nunaannarmiittullu illoqarfimmut isissanngillat .
42021022	Tassaajumaarput ullut pillarneqarfissat allassimasut tamarmik eqquutissammata .
42021023	Eqqanaq ulluni taakkunani ernisussat milutsitsisullu , naalliunnartoq nunami angissaqimmat kamannerlu inuiannut ukununnga nalliukkumaarluni .
42021024	Panamik ipittumik orlorartinneqassapput tigusatullu inuiannut Guutimik nalusunut tamanut aallarunneqarumaarlutik , Jerusalemilu Guutimik nalusunit tullaanneqassaaq Guutimik nalusunut piffissarititaasut naatserlugit .
42021025	Nalunaaquteqarumaarpoq seqinermi , qaammammi ullorissanilu ; nunarsuarmilu inuiaat annilaangalissapput nalornisuulissallutillu imaq qaartarnerillu ittuttorsuanngorpata .
42021026	Inuit sapingajalivissapput annilaanganermit silarsuarmilu qanoq pisoqarumaarneranut ersinermit , qilaammi nukingi aalatinneqarumaarmata .
42021027	Taamaalippallu isigiumaarpaat Inuup Ernera nuissamiilluni aggersoq pissarsuulluni naalannassuseqangaarlunilu .
42021028	Tamakkulu pilerpata nikuigitsi niaqqusilu massitsillugit aniguisitaanissarsimi qanillimmat . "
42021029	Assersuummillu oqaluttuuppai : " Figenequt orpiillu allat tamaasa isigeriarsigit .
42021030	Pilutanittut takuniariaraangassigit immissinnik paasereertarparsi aasaq qanillisoq .
42021031	Tamakku tamaasa takulerussigit ilisimassavarsi Guutip naalagaaffia qanillisoq .
42021032	Ilumut oqarfigaassi : Tamakku tamaasa pereersinnagit eqqarleriit uku nungussanngillat .
42021033	Qilak nunalu nungussapput oqaatsikkali nungunngisaannassapput .
42021034	Mianersoritsi uummatisi malussarlersitaaqqunagit aalakoornermit imerajunnermillu inuunerullu matuma piinik isumakuluutinit , pakasarteqqunasi ullup taassuma tassanngaannaq tikiunneranit
42021035	nigartuutitut illuni , inuiaammi nunarsuarmi tamarmi najugaqartut tamaasa tikissammagit .
42021036	Eqqumajuarniaritsi , qinugitsilu nukissaqartitaaqqullusi pisussat suut tamaasa qimarratigisinnaaqqullugit Inuullu Ernerata saavani atasinnaaqqullusi . "
42021037	Ullukkut naalaffiup silarliani ajoqersuisarpoq unnukkulli qaqqamut Uuliap Qaqqaanik atilimmut unnuiartortarluni .
42022001	Nalliussineq seernarsaateqanngitsumik timiusartorfiusoq poorskimik taaneqartartoq qanillivoq .
42022002	Palasiunerit allakkanillu ilisimasut periusissarsiorput Jiisusi qanoq ilillugu toqussanerlugu , inuimmi ersigigamikkit .
42022003	Taava Saatanip Judasi Iskariotimik taaneqartoq , apustilit aqqaneq-marluk ilaat , pulaffigaa ;
42022004	Judasillu palasiunerit naalaffimmilu nakkutilliisut naalagaat saaffigai oqaloqatigiissutigalugu qanoq ililluni Jiisusi taakkununnga pisissagini .
42022005	Saaffigisai nuannaalerput , isumaqatigiippullu tamanna aningaasanik akissarsissutigissagaa .
42022006	Tamatuminnga akuersaarpai , taamanernillu periarfissarsiorpoq ussagartoqartinnagu killuutiginissaanut .
42022007	Taava nalliussinermi seernarsaateqanngitsumik timiusartorfiusumi ulloq savaaqqamik poorskisiutissamik toqutsiffissaq nalliuppoq .
42022008	Jiisusillu Petrusi Johannesilu aallartippai oqarluni : " Poorskisiummik nerinissarput piareersariartorsiuk . "
42022009	Taakkua aperaat : " Sumi piareersaqquiuk ? "
42022010	Akivai : " Illoqarfimmut pigussi naapikkumaarparsi angut qummuattamik imertaasisartoq . Taanna illumut iserfissaanut malissiuk ,
42022011	illullu piginnittaa oqarfigisiuk : Ajoqersuisup ima oqarfigeqquaatit : Sumiippa ini taanna ajoqersukkakka ilagalugit poorskisiummik neriffissara ?
42022012	Taava takutissavaa ini qulleq angisooq akisaasalersugaq ; tassani piareersaassaasi . "
42022013	Anipput nanillugulu ini Jiisusip oqaatigisaatut ittoq , poorskisiutissarlu piareersarpaat .
42022014	Piffissaq nalliummat apustilit ilagalugit nerrivimmut inissippoq ,
42022015	oqarfigaalu : " Qilanaarisimaqaara anniartinnanga poorskisiummik matuminnga nereqatiginissarsi ,
42022016	oqarfigaassimi : Tamatuminnga nereqqinngisaannassaanga Guutip naalagaaffiani naammalluinartunngorserlugu . "
42022017	Taava ermuseq tiguaa , qujallunilu oqarpoq : " Manna tigusiuk ilissinnullu agguaallugu .
42022018	Oqarfigaassimi : Maannamiit viinnequtip inerititaanit imeqqinngisaannassaanga Guutip naalagaaffia tikiutserlugu . "
42022019	Timiusarlu tiguaa , qujallunilu aggorpaa , taakkununngalu tunniullugu oqarpoq : " Tassa timiga ilissi pillusi tunniunneqartoq . Taamaaliortaritsi uanga eqqaaniarlunga ! "
42022020	Taamattaaq nerereeramik ermuseq tiguaa oqarlunilu : " Ermuseq manna tassa angerusisaaq uanga aakkut pillusi kuineqartukkut .
42022021	Takusiulli , killuussisima uanga peqatigalunga assani nerrivimmiitippaa .
42022022	Inuummi Ernera qimagutissaaq aalajangeriigaq malillugu : taamaakkaluartorli eqqanaq inuk taanna killuussisoq . "
42022023	Taavalu akunnerminni oqallissutigilerpaat kina arlartik taamaaliorniartuunersoq .
42022024	Oqqassutigilerpaattaaq kina arlartik ilaminit annerusutut naatsorsuunneqassanersoq .
42022025	Taava Jiisusi taakkununnga oqarpoq : " Inuiaat kunngiisa naalagaaffigisarpaat , naalakkersuisullu avaaginnittunik taaneqartittarput .
42022026	Ilissi taamaassanngilasi ; akornassinnili annersarsi nukarlersassitut issaaq siulersuisorlu kiffartortutut .
42022027	Kinami annerua : Nerrivimmi inissisimasoq imaluunniit kiffartuussisoq ? Tassaannginnerpa nerrivimmi inissisimasoq ? Uangali akornassinni kiffartortutut ippunga .
42022030	uanga nerrivinni nerillusilu imersinnaaqqullusi naalagaaffinni issiavissaarsuarnilu issiaqqullusi Israelip naggueqatigiissortai aqqaneq-marluk eqqartuutissallugit .
42022031	Siimuut , Siimuut ! Saatanip piumavaasi qajuusiassatut nakkalatserumallusi ,
42022032	uangali qinnuppakkit uppersutsit soraaqqunagu . Qaqugulu saakkuit qatanngutitit nakussatsikkigit . "
42022033	Siimuut-Petrusi oqarpoq : " Naalagaq , piareersimavunga parnaarussaaqatigissallutit toqoqatigissallutillu . "
42022034	Akivorli : " Oqarfigaakkit Petrusi , unnuaq manna kukkukooq angutiviaq qarlortinnagu uannik ilisarisimanninnerit pingasoriarlutit miserratigissavat . "
42022035	Taava Jiisusip oqarfigai : " Taamani aningaasivilisartinnasi pooqattalisartinnasilu aloquteqartinnasilu aallartikkassi amigaateqarnerpisi ? " " Naamik , " akipput .
42022036	Taava oqarfigai : " Maannakkulli aningaasiveqartup taanna nassassavaa taamatuttaaq pooqattani . Panaqanngitsullu qallersaanni tunissavaa panamillu pisilluni .
42022037	Oqarfigaassimi : Allassimasut uku uannut eqquutissapput : " Inatsisinillu unioqqutitsisunut ilaliussaavoq . " Maannalu qanoq pineqarnissara tikippara . "
42022039	Taava Jiisusi anivoq pisarnermisullu Uuliap Qaqqaanut ingerlalluni , ajoqersugaasalu ilagaat .
42022040	Tassunga pigami ajoqersukkani oqarfigai : " Qinugitsi usserneqaqqunasi ! "
42022041	Qimagupporlu miloriarnertut ungasitsigisumut , seeqqummerlunilu qinulerpoq :
42022042	" Ataataq , piumaguit ermuseq manna uannit peeruk . Taamaattorli uanga piumasara pinnani illit piumasat pili . "
42022043	Taava inngili qilammit taassumunnga takutippoq nakussatsillugulu .
42022044	Annilaanganermini suli ilungersornerulluni qinulerpoq , kiagunnerilu soorlu aap kuserneri nunamut nakkaasut .
42022045	Qinoreerami nikuippoq , ajoqersukkaminullu uterami tikippai sinittut aliasunnermit sapilerlutik ,
42022046	oqarfigaalu : " Sooq sinippisi ? Nikuigitsi qinullusilu usserneqaqqunasi . "
42022047	Suli oqalutsillugu inuit tikiupput taanna Judasimik atilik taakkua aqqaneq-marluk ilaat siulliulluni , taassumalu Jiisusi ornippaa kunikkumallugu .
42022048	Jiisusip oqarfigaa : " Judasi , Inuup Ernera pisinniarpiuk kunimmik nalunaarlugu ? "
42022049	Jiisusip najortaasa takugamikku qanoq pisoqalersoq aperipput : " Naalagaq , panalersuutissavavut ? "
42022050	Ilaatalu palasiunerup kiffaa panarpaa talerperlermik siutaarlugu .
42022051	Jiisusi oqarpoq : " Taamaalioqinasi ! " Kiffallu siutaa attorlugu ajorunnaarsippaa .
42022052	Taava Jiisusip palasiunerit naalaffimmilu nakkutilliisut naalagaat utoqqaanertallu tigusariumalluni ornigussimasut oqaluffigilerpai : " Panalisarlusi anaatalisarlusilu tigujartorpassinga , soorlu tassa piiaasuusunga .
42022053	Ullut tamaasa naalaffimmi najortarsimagaluarpassi , attuallanngilassingaluunniit ; tamassali piffissarsi , taartullu pissaaneq pigaa . "
42022054	Tigusarigamikku palasiunerup illuanut aallaruppaat ; Petrusili ungasianiit malinnaavoq .
42022055	Palasiunerup illuata kaajaluisaata qeqqani ikumatitsipput ikumatitarlu ilullugu inississimallutik , Petrusittaaq taakkua akornannut ingippoq .
42022056	Arnat kiffaasut ilaata ikumatitap killingani issiasoq takugamiuk isigeqqissaariarlugu oqarpoq : " Unattaaq ilagaa . "
42022057	Petrusilli tamanna miserratigaa oqarluni : " Arnaq-aa , ilisarisimanngilara . "
42022058	Kinguninngua allap aamma takulerpaa oqarfigalugulu : " Ilaa illittaaq taakkua ilagaatsit ? " Petrusili akivoq : " Uumaangaa , taamaanngilluinnarpoq . "
42022059	Nalunaaquttap-akunnera ataaseq missiliorlugu qaangiuttoq suli allap uppernarsarpaa oqarluni : " Ilumut , taannattaaq ilagaa ; Galilæamiuuvorlumi . "
42022060	Petrusili oqarpoq : " Uumaangaa , naluara suna pinerit . " Taama oqarniariartorlu kukkukooq angutiviaq qarlorpoq .
42022061	Naalakkap Petrusi qiviarpaa , Petrusillu Naalakkap imminut oqaasii eqqaalerpai : " Kukkukooq angutiviaq unnuaq manna qarlortinnagu pingasoriarlutit miserratigiumaarparma . "
42022062	Silataanut anivoq , qiangaalerlunilu .
42022063	Angutit Jiisusimik paarsisut mitaatigaat patittarlugulu ,
42022064	kiinaalu uleriarlugu oqarfigaat : " Eqqoriaagit ! Kiaana patikkaatit ? "
42022065	Allarpassuarnillu mitalliutaasunik oqaluffigaat .
42022066	Qaammarmat inuit utoqqaanertaasa palasiunerit allakkanillu ilisimasut katisimaqatigaat , Killisiuisoqatigiinnullu sassartippaat
42022067	oqarlutillu : " Kristusiuguit oqarfigitigut ! " Akivaali : " Oqarfigigaluarussi upperinavianngilassinga
42022068	aperigaluarumalu akinavianngilasi .
42022069	Matumali kingorna Inuup Ernera Guutip Ajugaqanngitsup talerpiata tungaani issiassaaq . "
42022070	Taava tamarmik oqarput : " Tassa Guutip erneraatit ? " Akivai : " Soorlu oqartusi , taannaavunga . "
42022071	Taamaasimmat oqarput : " Uppernarsaatinik pisariaaruppugut ; tamannami nammineq qarnganit tusareerparput . "
42023001	Taava katersorsimasut tamarmik nikuipput Pilatusimukaallugulu .
42023002	Tassanilu unnerluutigilerpaat oqarlutik : " Paasivarput uumap inuiaqativut killormut saatsikkai kaasarimullu akileraartaqqusinani , imminullu Kristusiunerarpoq kunngiusoq . "
42023003	Pilatusip aperaa : " Juutit kunngigaatsit ? " Akivorlu : " Soorlu nammineq oqartutit . "
42023004	Taava Pilatusi palasiunernut inunnullu oqarpoq : " Inuk una pinerluutaanik nassaarfiginngilara . "
42023005	Sukakkaluttuinnarpulli : " Inuit Judæami tamarmi najugaqartut ajoqersuummigut kamattunngortippai ; Galilæamit aallartikkami manna allaat anguaa . "
42023006	Pilatusip tamanna tusaramiuk Galilæamiuunersoq apeqqutigaa ;
42023007	paasigamiullu Herodesimut innuttaasoq taassumunnga aallartippaa taanna aamma ulluni taakkunani Jerusalemimiimmat .
42023008	Herodesip Jiisusi takugamiuk nuannaatsaqaaq . Naapinnissaami qangali kissaatigisimavaa tusaamasarigamiuk neriukkamilu nalunaaqummik taassumannga pisumik takussalluni .
42023012	Ulloq taanna Herodesi Pilatusilu ikinngutigiilerput , siornatigut akerariissimagaluaramik .
42023017	Pinngitsooranimi ataatsimik iperagaatitaqartussaavoq nalliussinerup nalaani .
42023026	Jiisusi aallarukkamikku angut Siimuumik atilik , Kyrenemioq , narsaammiit aggersoq unitsippaat . Taassumunnga sanningasulik ersukkiutitippaat Jiisusip kingornaniilluni ingerlateqqullugu .
42023027	Inuppassuit malinnipput ; ingerlaqataapputtaaq arnat kappialasut Jiisusi upillugu .
42023028	Taakku Jiisusip qiviarpai oqarluni : " Jerusalemip panii ukorsii , qissatigeqinasinga , ilissili nammineq pillusi qitornasilu pillugit qiagitsi !
42023029	Ullummi nalliukkumaarput ima oqarfissat : Pilluarput qitornartaarsinnaanngitsut , illissat ernisimanngitsut ivianngillu miluffiujuitsut .
42023030	Taava qaqqanut oqarumaarput : Nakkarfigitigut ! qattunernullu : Matoortigut !
42023031	Orpimmi uummaasoq taama pigamikku qanormi taava toqunikoq pissavaat ? "
42023032	Allattaaq , pinerluttut marluk , aallarunneqarput taanna peqatigalugu toqutaassammata .
42023033	Niaqornamik atilik tikikkamikku Jiisusi sanningasulimmut kikiattorpaat pinerluttut ilagitillugit , aappaa talerpiata tungaani aappaalu saamiata tungaani .
42023034	Jiisusili oqarpoq : " Ataataq , isumakkeerfigikkit suliartik nalummassuk . " Taava atisai immeraatigalugit imminnut agguaappaat .
42023035	Inuppassuillu tassaniillutik isiginnaarput . Killisiuisoqatigiittaaq mitappaat oqarlutik : " Allat annaattaramigit maanna imminut annaanniarli Guutip tanitarippani , taanna qinigaasoq . "
42023036	Sakkutuuttaaq ornillugu mitaatigaat . Seernartumik isaassivigaat
42023037	oqarlutillu : " Juutit kunngigippatsit taava imminut annaanniarit . "
42023038	Qulaatigummi allagartalerneqarsimavoq ima : " Tassa juutit kunngiat " .
42023043	Jiisusi akivoq : " Ilumut oqarfigaakkit : Ullumi Paratiisimeeqatigiumaarparma . "
42023044	Maannalu nalunaaquttap-akunnerisa arfernat missiliuleraa nunarsuarmi tamarmi akunnerit qulingiluaat tikillugu
42023045	taartorsuanngorpoq seqineq taarsimmat , naalaffiullu saagua qitermigut siippoq ,
42023046	Jiisusilu nipitoorsuarmik nillerpoq : " Ataataq , anersaara assannut tunniuppara . " Taama oqareerluni anerningerpoq .
42023047	Sakkutuut naalagaata qanoq pisoqartoq takugamiuk Guuti unnersiutigaa oqarluni : " Ilumut angut taanna iluartuuvoq . "
42023048	Inuppassuit tamarmik isiginnaariakaasimasut tamakku taamaalisut takugamikkit sakissatik tilluppaat angerlarlutillu .
42023049	Jiisusimillu ilisarisimannittut tamarmik , aammattaarlu arnat Galilæamiit ilagisaasa , tamakku tamaasa asianiit isiginnaarpaat .
42023050	Anguteqarpoq Josefimik atilimmik , taanna Killisiuisoqatigiinnut ilaasortaavoq ajunngitsuulluni iluartuullunilu ,
42023051	taassumalu ilami aalajangiinerat iliornerallu isumaqataaffigisimanngilai . Arimatæamit juutit illoqarfiisa ilaannit pisuuvoq , Guutillu naalagaaffia utaqqivaa .
42023052	Taanna Pilatusimukarpoq Jiisusillu timaa qinnutigalugu .
42023053	Aqqaramiuk ilupaassiamut immuppaa qaarsumilu ilivissiamut suli atorneqarsimanngitsumut ilillugu .
42023054	Tamanna pivoq ullormi piareersarfiusumi sabbati aallartinngitsiartoq .
42023055	Arnat Galilæamiit Jiisusi ilagalugu tikiussimasut malinnipput , takuaallu iliveq qanorlu timaa tassunga ilineqartoq .
42023056	Uteramik tarnutissanik tipigissunik uulianillu piareersaapput . Sabbatisiornerli naatserlugu uninngaannarput inatsisini inassutaasoq malillugu .
42024001	Sabbatip-akunnerata ulluisa siullianni ullaaralaannguaq arnat tarnutissanik tipigissunik piareersarsimasaminnik nassarlutik ilivermut pipput .
42024002	Takuaat ujarak ilivermit assakartinneqarsimasoq ,
42024003	iseramillu Naalakkap Jiisusip timaa kingorarpaat .
42024004	Nalornisoorlutilli tassani uninngatillugit tassanngaannaq angutit marluk akisuttunik atisallit sioraanni saqqummerput .
42024005	Arnat annilaaqaat kiinnatillu nakatillugit ; angutilli arnat oqarfigaat : " Sooq uumasoq toqungasuni ujarpisiuk ?
42024006	Maaniinngilaq , makissimavoq . Eqqaamasiuk Galilæamiikkallarami qanoq oqaluffigigaasi ,
42024007	oqarami Inuup Ernera ajortuliortut assaannut pisitaassasoq sanningasulimmullu kikiattugaassalluni ullullu pingajussaanni makikkumaarluni . "
42024008	Taava oqaasii eqqaalerpaat .
42024009	Arnat ilivermit uteramik tamakku tamaasa apustilinut aqqanilinnut allanullu tamanut oqaluttuaraat .
42024010	Tassaapput Maria Magdalene , Johanna Marialu Jaakup anaanaa arnallu allat taakkua peqatigisaat . Taakkua tamanna apustilinut oqaatigaat ,
42024011	taakkununngali asuli oqalunnertut nipeqarpoq , upperinngilaallu .
42024012	Taamaattorli Petrusi nikuippoq arpaannarlu ilivermukarluni , peqillunilu iluanut alakkarami allamik takusaqanngilaq , ilupaassiaq kisiat . Taava angerlarpoq pisimasoq tupigusuutigalugu .
42024013	Ullorli taanna ajoqersukkat ilaat marluk illoqarfeeqqamut Jerusalemimit stadienik 60-inik ungasissuseqartumut Emmausimik atilimmut ingerlapput .
42024014	Pisimasut tamakku tamaasa oqaloqatigiissutigaat .
42024015	Ingerlanerminni oqaloqatigiillutik akioriitsillugit Jiisusi nammineq tikiuppoq ingerlaqatigilerlugillu .
42024016	Isitilli takunnitsaalisaammata ilisarinngilaat .
42024017	Aperaalu : " Sunaana ingerlatillusi oqaloqatigiissutigigissi ? " Unipput aliasuppalullutik ,
42024018	aappaatalu Kleofasimik atillip akivaa : " Jerusalemimukarsimasuni taannatuaanerputit sianigisaqanngitsoq ulluni makkunani tassani pisimasunik ? "
42024019	" Sunik ? " , aperivoq . Akipput : " Eqqartorippununa Jiisusi Nazaretimioq pruffiitiusoq Guutip inuillu tamarmik takkuanni suliamigut oqaatsimigullu malunnaateqangaartoq
42024020	- qanoq palasiunerisatta killisiuisoqatigiinnilu ilaasortatta toqutassanngortikkaat sanningasulimmullu kikiattorlugu .
42024021	Uagullu neriussimagaluarpugut tassaasoq Israelimik aniguisitsisussaq . Tamakkualu saniatigut taama pisoqarneraniit ullumi ullut pingajussarilerpaat ,
42024022	aammattaarlu arnartatta ilaasa annilaarteqaatigut . Ullaaralaannguaq ilivermiissimapput
42024023	timaali kingorarsimallugu ; uteramillu oqaluttuarput takorruuisimallutik inngilinik oqartunik uumanerarlugu .
42024024	Ilattalu iliviliaramik takusimavaat taamatut ittoq soorlu arnat oqarsimasut , inuttaali takunagu . "
42024025	Taava oqarfigai : " Sianiitsuususi pruffiitillu oqaasiinik tamanik upperumaarnertuujususi ,
42024026	Kristusi taamatut anniartussaannginnerpa naalannarsivissaminullu isissalluni ? "
42024027	Mosesi pruffiitillu tamaasa aallarniutigeriarlugit Allakkani tamani imminik pilluni allassimasunik nassuiaaffigai .
42024028	Illoqarfeeraq ornigartik tikilluinnaleramikku Jiisusi ingerlaannarumasuusaarpoq .
42024029	Unissarpaalli oqarfigalugulu : " Uniffigitigut , unnulermat ulluerutilerlunilu . " Taava iseqatigai uninngavigiumallugit .
42024030	Nerrivimmeeqatigitillugillu timiusaq tiguaa , pilluaqqusillunilu aggorpaa taakkununngalu tunniullugu .
42024031	Taava isaat uisitaapput ilisarilerpaallu ; taakkununngali takussaajunnaarpoq .
42024032	Imminnut oqarfigipput : " Uummativut kissalersimannginnerpat aqqutitsinni oqaluffigimmatigut Allakkanillu nassuiaalluta ? "
42024033	Erniinnaq nikuipput Jerusalemimullu uterlutik , tassanilu naapippaat taakku aqqanillit allallu tamarmik katersuussimasut
42024034	imalu oqartut : " Naalagaq ilumut makissimavoq , Siimuullu takusimavaa . "
42024035	Namminnerlu oqaluttuaraat aqqutiminni qanoq pisoqarsimanera qanorlu timiusaq aggormagu ilisarigitsik .
42024036	Tamakkuninnga eqqartuisillugit Jiisusi akornanniilerpoq oqarfigalugillu : " Eqqissigitsi ! "
42024037	Ersilerput annilaaqalutillu isumaqaramik takusartik anersaaginnaasoq .
42024038	Oqarfigaali : " Sooq annilaaqaasi , aamma sooq uummatissigut qularpisi ?
42024039	Assakka isikkakkalu takusigit - uangaavunga . Satseriarsinga isigalungalu ; anersaaq uineqaranilu saaneqanngilaq , takusinnaavarsili uanga anersaaqarlungalu saaneqartunga . "
42024040	Taama oqarami assani isikkanilu nittarpai .
42024041	Nuannaarnermillu uppinngittuarmata tupigusuinnarlutillu aperilerpai : " Maani nerisassaateqarpisi ? "
42024042	Aalisagaminermik siatamik tunivaat ,
42024043	tiguaalu isigitillugillu nerillugu .
42024044	Taava oqarfigai : " Tamassa ilissinniikkallarama oqaaserisakka : Tamakku Mosesip inatsisaani pruffiitinilu tussiaatinilu uanga pillunga allassimasut tamarmik eqquutissapput . "
42024045	Taava siuneqassusiat ammarpaa Allakkat paasisinnaalersillugit ,
42024046	oqarfigaalu : " Ima allassimavoq : Kristusi anniassaaq ullullu pingajuanni toqusunit makissalluni ,
42024047	aqqanilu inuiaqatigiinnut tamanut oqaluussissutigineqassaaq allamik isumataarneq ajortit isumakkeerneqaatissaat . Jerusalemimiit aallarnissaasi ,
42024048	tamakkulu tamaasa ilissi nalunaajaassutigissavasi .
42024049	Ataatama ilissinnut neriorsuutigisaa uanga aallartikkumaarpara ; illoqarfimmiiginnaritsili pissaanermik qutsissumit pisumik atitinneqarserlusi . "
42024050	Jiisusip illoqarfimmit aneqatigai Betaniap eqqaanukaqatigalugit , assanilu qullarpai pilluaqqullugillu .
42024051	Pilluaqqugamigillu avissaarpai qilaliartitaallunilu .
43001001	Pileqqaarneranni ippoq Oqaaseq , Oqaaserlu Guutimiippoq , Oqaaserlu Guutiuvoq .
43001003	Suut tamarmik taassumuuna pinngorput , pinngortullu taassuma pinngortitarinngisaanik ataatsimilluunniit ilaqanngillat .
43001004	Taassumaniippoq inuussut , inuussullu inuit qaammaqqutigaat .
43001005	Qaammaqqullu taartumi qinngorpoq , taartullu pigiliutinngilaa .
43001006	Inuk takkuppoq Guutimit aallartitaq Johannesimik atilik .
43001007	Taanna tikiuppoq nalunaajaajartorluni , qaammaqqut nalunaajaassutigissallugu kikkut tamarmik taassumuuna uppertunngoqqullugit .
43001008	Nammineq qaammaqqutaanngilaq , qaammaqqulli nalunaajaassutigissavaa .
43001009	Tassa qaammaqqut piviusoq , inunnut tamanut
43001012	Ilassinnitsinili tamaasa Guutimut qitornanngorsinnaalersippai - tassa taakku aterminut uppertut -
43001013	erniusimasut aammit pinnatik , uinngup piumasaanit pinnatik , angutip piumasaanit pinnatik , Guutimilli .
43001014	Oqaaserlu uininngorpoq akornatsinnilu inissilluni ; takuarpullu naalannassusia , naalannassuseq Ernituap Ataatamit pisaa , saammaannermik sallusuissummillu ulikkaartoq .
43001015	Taanna Johannesip nalunaajaassutigaa ima torlulalluni : " Tassaavoq taanna ima oqaatigisara : Kingunikkut takkuttussaq sioqqullunga tikiutereersimavoq sioqqullunga tassaareerami . "
43001016	Peqangaarneranit tamatta pissarsivugut saammaannermik soraarfeqanngitsumik ;
43001017	inatsisimmi Mosesikkut tunniussaapput , saammaannerli sallusuissullu Jiisusi-Kristusikkut tikiupput .
43001018	Kialluunniit Guuti takusimanngisaannarpaa ; Ernituap nammineq Guutiusup , Ataatap saavaniittup , Guuti uatsinnut nalujunnaarsippaa .
43001019	Tassa Johannesip nalunaajaataa juutit Jerusalemimit palasit Levikkullu aallartimmatigit ima aperiartortilluni : " Kinaavit ? "
43001020	Taava nassuerpoq misiarnanilu ; nassuerpoq : " Uanga Kristusiunngilanga . "
43001021	" Suuimmi ? Eliaavit ? " aperaat . " Taannaanngilanga , " akivoq . " Pruffiitiuit taanna ? " Akivai : " Naagga . "
43001022	Taava oqarfigaat : " Kinaavimmiuna ? Uatsinnik aallartitsisut akissummik nalunaarfigisussaassavavut ; illit imminut qanoq oqaatigiumavit ? "
43001023	Akivai : " Uanga tassa " nipi inoqajuitsumi ima torlulasoq : Naalakkap aqqutissaa nalimmatsersiuk ! " soorlu pruffiiti Esaja taama oqartoq . "
43001024	Taakku farisiiarinit aallartitaapput ,
43001025	aperaallu : " Soormi kuisisarpit Kristusiunngikkuit Eliaanalluunniit pruffiitiunalluunniit taanna ? "
43001026	Johannesip akivai : " Uanga imermik kuisisarpunga . Akornassinniittoqarpoq nalusassinnik ,
43001027	tassa taanna kingunikkut takkuttussaq ; taassuma singii qilerussaassallugilluunniit uanga qinngaqquppunga . "
43001028	Taama pisoqarpoq Betaniami , Jordanip ungataani , Johannesip kuisisarfiani .
43001029	Aqaguani Johannesip takulerpaa Jiisusip ornikkaani , oqarporlu : " Aajuna Guutip savaaraa silarsuup ajortaanik nammattoq .
43001030	Taannaavoq oqaatigisara : Angut kingunikkut tikiuttussaq sioqqullunga tikiutereersimavoq sioqqullunga tassaareerami .
43001031	Kinaasoq nalusimagaluarpara , Israelikkunnulli saqqummeqqullugu uanga tikiuppunga imermik kuisisarlunga . "
43001032	Johannesilu ima nalunaajaavoq : " Takuara Anersaaq tuisut illuni qilammit aqqartoq qulangersimajualerlugulu .
43001033	Kinaasoq nalusimagaluarpara , imermilli kuisiartoqqullunga uannik aallartitsisup oqarfigaanga : Takusat taanna Anersaap aqqarfigisaa qulangersimajualigaalu tassaavoq Anersaamik Illernartumik kuisisoq .
43001034	Tamanna takuara , nalunaajaatigaaralu taanna tassaasoq Guutip ernera . "
43001035	Aqaguani Johannesi kingumut tassani qeqarpoq ajoqersukkami ilaat marluk ilagalugit .
43001036	Jiisusilu aggersoq takuleramiuk oqarpoq : " Tassa Guutip savaaraa . "
43001037	Ajoqersukkat taakkua marluk Johannesi taama oqartoq tusaagamikku Jiisusi malippaat .
43001038	Jiisusip kingumut qiviarluni takuleramigit malikkaanni oqarfigai : " Suniarpisi ? " Akivaat : " Rabbi , sumi najugaqarpit ? " - Rabbi isumaqarpoq : Ajoqersuisoq .
43001039	Jiisusip oqarfigai : " Qaa , takusarniarsiuk . " Taava ilagalugu najugarisaa takusarpaat , ullorlu taanna uninngavigaat ; tamanna pivoq nalunaaquttap-akunnerisa qulingata missaani .
43001040	Andreasi , Siimuut-Petrusip qatanngutaa , tassaavoq Johannesip oqaasiinik tusartut Jiisusimillu malinnittut taakkua marluk arlaat .
43001041	Taassuma naapeqqaarpaa qatanngunni Siimuut , oqarfigaalu : " Missiarsi naapipparput , " - Missiarsi isumaqarpoq : Kristusi .
43001042	Jiisusimullu ilagaa . Jiisusip takugamiuk oqarfigaa : " Siimuujuvutit Johannesip ernera ; Kefasimik taaneqartalissaatit . " - Kefasi isumaqarpoq : Petrusi .
43001043	Aqaguani Jiisusip Galilæamukarnialerluni Filipi naapippaa , oqarfigaalu : " Malinnga ! "
43001044	Filipi Betsajdamiuuvoq Andreasi Petrusilu nunaqqatigalugit .
43001045	Filipip Nathanaeli naapikkamiuk oqarfigaa : " Mosesip inatsisaani pruffiitinilu eqqartorneqartoq naapipparput - tassa taanna Jiisusi Josefip ernera Nazaretimioq . "
43001046	Nathanaeli aperivoq : " Sumik ajunngitsumik Nazaretimit pisoqarsinnaagami ? " Filipip akivaa : " Qaa , takuniarniaruk ! "
43001047	Jiisusip takuleramiuk Nathanaelip ornikkaani pillugu ima oqarpoq : " Kiisami aajuna Israelikkuusoq peqquserlunneq ajortoq . "
43001048	Nathanaelip aperaa : " Sumit ilisarisimagamma ? " Jiisusip akivaa : " Suli Filipip qaaqqunngikkaatilli figenequtip ataaniittutit takuakkit . "
43001049	Nathanaeli oqarpoq : " Rabbi , illit Guutip erneraatit , Israelikkut kunngigaatsit . "
43001050	Jiisusip akivaa : " Upperpit oqarfigigakkit figenequtip ataaniittutit takullutit ? Tamatumannga annerusunik takusaqarumaarputit . "
43001051	Nangillunilu oqarfigaa : " Ilumut , ilumut oqarfigaassi : Takujumaarparsi qilak ammasoq , Guutillu inngilii Inuup Ernerata qulaani majuartarlutillu atertartut . "
43002006	Juutini minguiarnermut ileqqoreqqusat malillugit tamaaniipput imiisiviit ujaraasut arfinillit tamarmik immikkut qattatut marluttut pingasutulluunniit imaqqortutigisut .
43002011	Jiisusi taamaaliorpoq nalunaaqutiliortarnini aallarnerlugit Kanami Galilæamiittumi naalannassutsilu saqqummersillugu , ajoqersugaasalu upperfigaat .
43002012	Tamatuma kingorna anaanani qatanngutinilu
43002013	Juutit poorskiat qanillimmat Jiisusi Jerusalemimut majuarpoq .
43002014	Naalaffiup silarliani takuai ussinnik savanillu tuinillu tuniniaasut aamma allat tamaani issaallutik aningaasanik taarsiiniuttut .
43002015	Allunaasarsuarmik iperaatsioriarluni tamaasa naalaffiup silarlianit aniatippai - savat ussigillu ilanngullugit . Aningaasanik nioqquteqartut aningaasaataat saggarpai nerriviillu uppitillugit .
43002016	Tuinik nioqquteqartut oqarfigai : " Tamakku tamaannga piiarsigit ! Ataatama illua niuerfinngorteqinasiuk . "
43002017	Ajoqersugaasa eqqaalerpaat ima allassimasoqartoq : " Illit illunnik ilungersuutiginninnerma nungutissavaanga . "
43002018	Taava juutit oqarfigaat : " Taamaalioravit nalunaaqummik sumik takutinniarpisigut ? "
43002019	Jiisusip akivai : " Naalaffik una ingutsersiuk , taava ullut pingasut ingerlaneranni nappaqqikkumaarpara . "
43002021	Kisianni naalaffik taanna eqqartoramiuk nammineq timini pivaa .
43002022	Kingorna toqusunit makereermat taama oqarnera ajoqersugaasa eqqaalerpaat ; upperaallu Allakkat Jiisusillu oqaasii .
43002024	Jiisusilli tutsuiginngilai tamaasa nalunnginnamigit
43002025	inullu pillugu nalunaajaaffigineqarnissani pisariaqartinnginnamiuk , inuummi ilumiugisai nammineq nalunngilai .
43003001	Anguteqarpoq farisiiarit ilaannik Nikodemusimik atilimmik juutini killisiuisoqatigiinnut ilaasuusumik .
43003002	Taassuma Jiisusi unnuakkut ornippaa oqarfigalugulu : " Rabbi , ilisimavarput ajoqersuisuusutit Guutimit pisoq ; ilittummi nalunaaqutiliorsinnaasoqanngilaq Guutip najunngippani . "
43003003	Jiisusip akivaa : " Ilumut , ilumut oqarfigaakkit : Guutip naalagaaffia inuup takusinnaanngilaa ernioqqissimanngikkuni . "
43003005	Jiisusi akivoq : " Ilumut , ilumut oqarfigaakkit : Inuk imermit anersaamillu erniusimanngikkuni Guutip naalagaaffianut pisinnaassanngilaq .
43003006	Uinimmit erniusoq uiniuvoq , Anersaamillu erniusoq anersaajuvoq .
43003008	Anorip sammivigiumasani sammivigisarpaa . Siorsuppalua tusaasarpat nalulluguli sumit pinersoq sumullu ingerlanersoq . Anersaamit erniusimasoq kinaluunniit taamaappoq . "
43003013	Allamik qilammut pavunnartoqanngilaq , qilammit aqqartoq kisimi , tassa Inuup Ernera .
43003014	Soorlu Mosesip inoqajuitsumi pulateriaarsuusiaq qullartikkaa taamatut Inuup Ernera qullartinneqartariaqarpoq
43003015	kinaluunniit taassumunnga uppertoq taassumani naassaanngitsumik inooqqullugu .
43003016	Guutimmi silarsuaq ima asatigaa ernituani tunniussimallugu taassumunnga uppertoq kinaluunniit tammaqqunagu naassaanngitsumilli inooqqullugu .
43003017	Tassami Guutip ernini silarsuarmut aallartinngilaa silarsuaq eqqartuukkiartortillugu , kisianni taassumuuna annaanneqaqqullugu .
43003018	Taassumunnga uppertoq eqqartuunneqassanngilaq ; uppinngitsoq eqqartuunneqareerpoq Guutip ernituata aqqanut uppinnginnami .
43003019	Eqqartuussulli unaavoq : Qaamasoq silarsuarmut pimmat inuit taartoq qaamasumit asaneruaat , suliatik ajortuummata .
43003020	Ajortuliortummi kialluunniit qaamasoq uumigisarpaa qaamasumullu pisarnani suliani ersersinneqaqqunagit .
43003021	Sallusuissulli malillugu iliortoq qaamasumut pisarpoq suliami Guutimi suliarisaanerat saqqummeqqullugu . "
43003022	Tamatuma kingorna Jiisusi ajoqersukkani ilagalugit Judæamut pivoq , sivisulaartumillu tassaneeqatigai kuisisarlunilu .
43003024	Johannesimi suli parnaarunneqarsimanngilaq .
43003025	Taava Johannesip ajoqersugaasa juutillu ilaata assortuussutigilerpaat minguiarneq ;
43003026	Johannesilu ornippaat oqarfigalugulu : " Rabbi , taanna Jordanip ungataaniitillutit najortigisat nalunaajaatigisallu maanna nammineq kuisisalerpoq , tamarmillu ornigarpaat . "
43003027	Johannesi akivoq : " Inuk sumilluunniit pissarsisinnaanngilaq qilammit tunineqanngikkuni .
43003028	Ilissi nammineq uppernarsaasinnaavusi ima oqarama : Kristusiunngilanga , taannali sioqqullugu aallartitaavunga .
43003029	Nuliassamik piginnittoq tassa uissaq ; uissalli ikinngutaata tassunga naalaartup uissaq aggerpaluttoq tusaallugu nuannarisaqaa . Tassa uanga tipaatsuutiga , maannalu naammatsilluinnarsimavoq .
43003031	Pavannga pisoq tamanit anneruvoq ; nunamilli pisoq nunamiuinnaavoq nunamillu pisunik oqaluttarluni . Qilammit pisoq tamanit anneruvoq .
43003032	Taassuma takusani tusakkanilu nalunaajaatigai , nalunaajaataali ilassineqanngilaq .
43003033	Nalunaajaataanik ilassinnittup Guutip sallujuitsuunera uppernaqutserpaa .
43003034	Guutimimmi aallartitaasoq Guutip oqaasiinik oqaluttarpoq , Guutip Anersaaq uuttortaganngorlugu tunniuttanngimmagu .
43003035	Ataatap Erneq asavaa , suullu tamaasa assaanut tunniuppai .
43003036	Ernermut uppertoq naassaanngitsumik inuuneqarpoq ; Ernermut naalasseriitsup inuuneq takussanngilaa , Guutilli kamannerata qulangersimajuassavaa . "
43004001	Jiisusip ilisimaleramiuk farisiiarit tusarsimagaat Johannesimut naleqqiulluni ajoqersukkani kuisanilu amerlanerulersimasut
43004005	Taava tikippaa Samariami illoqarfik Sykarimik atilik nunaatip Jaakup ernerminut Josefimut tunniussimasaata eqqaaniittoq .
43004009	Arnaq Samariamioq Jiisusimut oqarpoq : " Illit juutiullutit qanoq uannut arnamut Samariamiuusumut immiseqqusinnaavit ? " - juutimmiukua Samariamiut atassuteqarfigiumasanngikkaat .
43004010	Jiisusip akivaa : " Guutip tunissutaa ilisimasuugaluarukku nalunngikkaluarukkulu ilinnut immiseqqusoq kinaasoq , taava illit taanna qinnuigissagaluarpat , taassumalu imermik inuussutaasumik tunissagaluarpaatit . "
43004012	Isumaqarpit annerullutit ataatatsinnit Jaakumit puilasuliamik taassuminnga nammineq ernermilu nersutaatimilu imerfigisartakkaminnik uatsinnut tunniussisumit ? "
43004014	Imermilli uanga tunniukkumasannik imertoq imerusoqqilinngisaannassaaq . Imeq tunniukkumasara inummi taassumani puilasunngussaaq naassaanngitsumik inuussutaasumik puilajuartoqartoq . "
43004019	Arnap oqarfigaa : " Naalagaq , paasivara pruffiitiusutit .
43004020	Uagut siuaasavut qaqqami maani Guutimut pallortarsimapput , ilissili oqarpusi pallortarfissaq Jerusalemimiittoq . "
43004022	Ilissi ilisimanngisarsi pallorfigaarsi ; uagulli ilisimasarput pallorfigaarput , annassummi juutinit pivoq .
43004023	Piffissarli nalliukkumaarpoq - ilami maanna nalliussimavoq - ilumoortumik pallorfiginnittut Ataatamik pallorfiginniffissaat anersaakkut ilumoornikkullu . Ataatarmi taamaattunut pallorfigeqquvoq .
43004024	Guuti anersaajuvoq , taassuminngalu pallorfiginnittut taamaaliussapput anersaakkut ilumoornikkullu . "
43004025	Arnap Jiisusi oqarfigaa : " Nalunngilara Missiarsi tikiukkumaartoq " - tassa Kristusi pineqarpoq - " tikiukkunilu tamanik oqaluttuukkumaarpaatigut . "
43004026	Jiisusip oqarfigaa : " Uanga , ilinnut oqaluttoq , taannaavunga . "
43004034	Jiisusip oqarfigai : " Uanga nerisassara tassaavoq aallartitsisima piumasaa malillugu iliornissaq suliassarititaatalu naammassinissaa .
43004035	Ima oqartannginnerpisi : Qaammatit sisamat qaangiuppata katersuiffik nalliutissaaq . Uangali oqarfigaassi : Isisi uisissigit narsaatillu qimerloorlugit , qaqortissimapput katersuiffigeriaannanngorlutik .
43004043	Ullut taakku marluk qaangiummata Jiisusi Galilæamut ingerlaqqippoq .
43004044	Jiisusi nammineq nalunaajaavoq pruffiiti nunamini ataqqineqartanngitsoq .
43004045	Galilæamut pimmat tamaanimiut ilassilluarpaat Jerusalemimi nalliussinerup nalaani qanoq iliorneri tamaasa takoreersimagamikkit , Galilæamiummi nalliussinermi peqataasimagamik .
43004046	Taava Jiisusi kingumut Kanamut Galilæamiittumut imermik viinninngortitsiffigisaminut pivoq .
43004047	Taassuma tusaramiuk Jiisusi Judæamiit Galilæamut pisoq ornippaa qinnuigalugulu ateqatigaluni ernini ajorunnaarsikkiartoqqullugu , toqoqqajaalermammi .
43004048	Taava Jiisusip oqarfigaa : " Nalunaaqutinik tupinnartulianillu takoqqaartinnasi upperumaneq ajorpusi . "
43004049	Kunngip atorfilittaa akivoq : " Naalagaq , ateqatiginnga qitornara toqutinnagu . "
43004050	Jiisusip oqarfigaa : " Angerlaannarit , ernerit uumavoq . " Taassuma Jiisusip imminut oqaasii upperai angerlamullu aallarluni ;
43004051	suli apuutinngitsoq kiffaasa naapigiarpaat oqaluttuullugulu ernera uumasoq .
43004052	Siunersiorpai nalunaaquttap qanoq ilinerani pitsaanerulersimanersoq , akivaallu : " Ippassaq nalunaaquttap-akunnerisa arfineq-aappaanni kissarneeruppoq . "
43004053	Taava ataataata paasivaa tamanna pisimasoq nalunaaquttap-akunnerani tassanerpiaq Jiisusip ima oqarfiani : " Ernerit uumavoq . " Kunngillu atorfilittaa inoqutinilu tamarmik uppertunngorput .
43004054	Jiisusi taamatut aappassaanik nalunaaqutiliorpoq Judæamiit Galiæamut pisimalerluni .
43005002	Jerusalemimi Savat Isaaffiata killingani tasiliaqarpoq hebræerisut Betesdamik atilimmik ; taanna kaajallallugu sukat akornisigut tallimanik ingerlavissaligaavoq .
43005003	Taakkunani nalapput napparsimasorpassuit - tappiitsut nukillaarsimasullu iloqiaallu , imeq aalaterneqarsiillugu .
43005004	Ilaannimi Naalakkap inngilia tasiliamut aqqartarpoq imerlu aalalersittarlugu . Imeq aalalersinneqariaraangat tassunga ikeqqaartoq sumilluunniit nappaateqaraluartoq ajorunnaartarpoq .
43005009	Erniinnarlu angut ajorunnaarpoq , nallavinilu tigoriarlugu angalaalerpoq .
43005010	taamaattumik ajorunnaarsinneqartoq juutit oqarfigaat : " Sabbataammat nallavinnik angallassinissat ajornartitaavoq . "
43005014	Kingorna Jiisusip naalaffiup silarliani angut taanna naapikkamiuk oqarfigaa : " Maanna ajorunnaarputit ; ajortulioqqinniaqinak ajornerusumik pineqaqqunak . "
43005016	Taamaattumik juutit Jiisusi qinugilerpaat sabbatimi ajorunnarsitsinera pillugu .
43005017	Jiisusilli oqarfigai : " Ataataga suliuarmat uangattaaq sulivunga . "
43005018	Taamaattumik juutit suli annerusumik ilungersuutigilerpaat Jiisusi toqunniarlugu sabbati unioqqutiinnarnagu oqarmattaaq Guuti ataatagalugu Guutimuttaarlu naligitilluni .
43005019	Jiisusip oqarfigai : " Ilumut , ilumut oqarfigaassi : Erneq nammineerluni qanoq iliorsinnaanngivippoq , Ataatap iliuuserisai takusani kisiisa iliuuserisinnaavai . Ataatap iliuusai Erneruttaaq iliuuserisarpai .
43005020	Ataatammi Erneq asavaa namminerlu iliuutsiminik tamanik takutittarlugu ; sulianillu suli annerusunik takutikkumaarpaa tupigusulersillusi .
43005022	Aamma Ataataq kimilluunniit eqqartuussisanngilaq , eqqartuussinissarli tamaat Ernermut suliarisassanngortippaa
43005023	tamarmik Erneq ataqqissammassuk Ataatamik ataqqinninnermissut . Ernermik ataqqinninngitsup Ataataq taassuminnga aallartitsisoq ataqqinngilaa .
43005024	Ilumut , ilumut oqarfigaassi : Oqaatsinnik tusartoq uannillu aallartitsisumut uppertoq naassaanngitsumik inuuneqarpoq eqqartuunneqassananilu , toqumiilli inuunermut nuussimavoq .
43005025	Ilumut , ilumut oqarfigaassi : Piffissaq nalliukkumaarpoq , maannakkummi nalliussimavoq , toqusut Guutip ernerata nipaanik tusarumaarfissaat , tusartullu inuujumaarput .
43005026	Soorlumi Ataataq immini inuuneqartoq , taamattaaq Erneq immini inuuneqarnissaanik tunisimavaa .
43005027	Aamma tunivaa eqqartuussisinnaassusermik , tassaammat Inuup Ernera .
43005028	Tamanna tupigusuutigissanngilarsi ; piffissarmi nalliukkumaarpoq ilivermiittut tamarmik taassuma nipaanik tusarumaarfissaat
43005029	ilivernillu aniumaarfissaat - ajunngitsumik iliorsimasut makillutik inuunissamut ajortumilli iliorsimasut makillutik eqqartuunneqarnissamut .
43005030	Immineerlunga iliuuseqarsinnaanngilanga ; tusakkakka malillugit eqqartuussisarpunga , eqqartuussutigalu naapertuilluartuuvoq uanga piumasara pinnagu uannilli aallartitsisup piumasaa piniarakku .
43005031	Imminut nalunaajaassutigiguma nalunaajaatiga atortuusinnaanngilaq .
43005032	Allap uanga nalunaajaatigaanga , nalunngilaralu uanga pillunga nalunaajaataa ilumoortuusoq .
43005033	Johannesi oqariartortitsivigaarsi , taassumalu sallusuissut nalunaajaassutigaa .
43005035	Johannesi tassaavoq qulleq ikumasoq , qaamasoq ; qaamaneralu sivikitsumik qiimmattaatigissavarsi .
43005036	Nalunaajaalli uanga pigisara Johannesip nalunaajaataanit anneruvoq , suliammi Ataatap uannut naammasseqqusaasa , suliat tamakkua suliarisama , nalunaajaatigaannga Ataatap aallartikkaanga .
43005037	Ataatallu uannik aallartitsisup nammineq nalunaajaassutigaanga . Ilissi nipaa tusaanngisaannarparsi oqaluttorlu inuttarsinngisaannarlugu ,
43005039	Allakkat isumasiortarpasi ilissi isumaqarassi tamakku naassaanngitsumik inuuneqaatigalugit ; taakkorpiaallu uanga nalunaajaatigaannga .
43005043	Uffa Ataatama aqqani tikiuttunga ilissi ilassinngilassinga ; allali nammineq atermini tikiuppat ilassiumassagaluarparsi .
43005044	Qanoq ilillusi uppersinnaassavisi nersorneqaatissaq ilissi nammineq akornassinnit pissarsiariniartarussiuk Guutituaasumilli pissarsiariniarnagu ?
43005045	Isumaqarniaqinasi uanga Ataatamut unnerluutiginiarissi ; ilissinnik unnerluutiginnittoq tassaavoq Mosesi isumalluarfigisarsi .
43005046	Mosesi upperisimagaluarussiuk uangattaaq upperisimassagaluarpassinga ; Mosesimmi uanga allaaseraanga .
43005047	Taassumali allagai upperinngikkussigit qanoq ilillusi uanga oqaatsikka upperissavisigit ? "
43006001	Tamatuma kingorna Jiisusip Galilæap Tasersua , tassa Tiberiasip Tasersua , ikaarpaa .
43006002	Inuppassuit malippaat napparsimasunik ajorunnaarsitsilluni nalunaaqutiliai takugamikkit .
43006003	Jiisusili qaqqamut majuarpoq tamaanilu ingilluni ajoqersukkani ilagalugit ,
43006004	taamani poorski juutit nalliussiviat qanillisoq .
43006005	Jiisusip qiviarluni takuleramigit inuppassuit ornikkaanni Filipi oqarfigaa : " Sumi timiusarsissaagut inuit ukua nerisassaannik ? "
43006006	Taama oqarpoq misilikkumallugu , namminermi qanoq iliornissani nalunnginnamiuk .
43006007	Filipip akivaa : " Timiusat denarinik 200-nik naleqartut naammassinnaanngillat tamarmik immikkut mikisunnguaannarmilluunniit tamussertinneqassappata . "
43006008	Ajoqersugaasa ilaata Andreasip , Siimuut-Petrusip qatanngutaata , oqarfigaa :
43006009	" Nukappiarannguaq innga suaasiassanit timiusalianik tallimanik aalisakkanillu marlunnik peqarpoq ; inunnulli taama amerlatigisunut suallaataassappat ? "
43006010	Jiisusi oqarpoq : " Inuit ingeqqusigit . " Najugarisaat ivigareqaaq . Angutillu 5.000-it missigisaat issaapput .
43006011	Taava Jiisusip timiusat tiguai qujaniummillu qinusinnarluni tamaani issaasimasunut agguaallugit ; taamatuttaaq aalisakkat agguaappai inuit naammagisaannik nerisassillugit .
43006012	Qaarsillarlutik nerereermata ajoqersukkani oqarfigai : " Sinneruttut katersorsigit asiusoqassanngimmat . "
43006013	Taava inuit nerisaasa suaasiassanit timiusaliat tallimat sinneri katersorpaat koorinullu aqqaneq-marlunnut immiullugit .
43006014	Nalunaaqutiliaa tamanna inuit takugamikku oqarput : " Ilumut tassa Pruffiiti taanna silarsuarmut tikiuttussaq . "
43006015	Jiisusip nalujunnaaramiuk kunnginngortikkumalluni tigujartorniaraanni qaqqamukaqqippoq , kisimiilluni .
43006016	Unnummat ajoqersugai tatsimut aterput
43006017	umiatsiaamullu ikillutik Kapernaumimut ikaarniarlutik . Taarsereersimavoq , Jiisusilu suli tikiussimanngilaq .
43006018	Natsimaqimmat taseq mallersorsuuvoq .
43006019	Stadiet 25 - 30-t missaat ingerlareerlugillu takulerpaat Jiisusi tatsip qaavatigut pisulluni aggersoq umiatsiarlu qanittunnguanngoraa , ersilerpullu .
43006020	Jiisusilli oqarfigai : " Erseqinasi , uangaana ! "
43006021	Taava umiatsiaamut ikitinniarpaat , erniinnarlu tatsip sinaa ornigartik tikippaat .
43006027	Inuussutissat nungujasut pissarsiariniarlugit sulissanngilasi , sulissaasili inuussutissat piujuarlutik naassaanngitsumik inuussutaasussat pissarsiariniarlugit , tassa Inuup Ernerata ilissinnut tunniukkumaagai ; taannami Ataatap , Guutip nammineq , naqissusersimavaa . "
43006029	Jiisusip akivai : " Guutip suliareqqusaa tassa aallartitani upperfigissagissi . "
43006030	Taava oqarfigaat : " Qanoq ittumik nalunaaqutiliussavit takusinnaaniassagatsigu upperalutillu ? Qanoq iliorsinnaavit ?
43006031	Siuaasavut inoqajuitsumi mannanik nerisarput , soorlu allassimasoq : " Timiusamik qilaap pigisaanik nerisassippai . " "
43006035	Jiisusip oqarfigai : " Uanga tassaavunga timiusaq inuussutaasoq . Uannut pisoq kaalissanngilaq , uannullu uppertoq imerusulinngisaannassaaq .
43006036	Soorlumi oqarfigereerissi : Takugaluarpassinga , uppinngilasili .
43006037	Ataatama uannut tunniussai tamarmik uannut pissapput , uannullu pisoq ajattunngilluinnassavara ;
43006038	qilammimmi aqqarpunga uanga nammineq piumasara pinnagu aallartitsisimali piumasaa naammassiniarlugu .
43006039	Piumasaalu tassaavoq uannut tunniussaminik annaasaqassanngivissunga , ullulli naggatissaanni makitissagikka .
43006040	Ataatamami piumasaraa Ernermik takunnittoq upperfiginnittorlu kinaluunniit naassaanngitsumik inuuneqassasoq ; taannalu ullut naggatissaanni uanga makitikkumaarpara . "
43006042	Oqarpullu : " Taanna tassaannginnerpa Jiisusi Josefip ernera , ataataa anaanaalu ilisarisimannginnerpavut ? Qanormi taava oqarsinnaava qilammit aqqarluni ? "
43006045	Pruffiitini ima allassimasoqarpoq : " Tamarmik Guutimit ajoqersorneqarsimassapput . " - Ataatamit tusagaqarlunilu ilikkagaqartoq kinaluunniit uannukartarpoq .
43006046	Imaanngilaq Ataatamik takunnittoqarsimasoq ; Guutimit pisup kisimi Ataataq takuaa .
43006047	Ilumut , ilumut oqarfigaassi : Uppertoq naassaanngitsumik inuuneqarpoq .
43006049	Siuaasasi inoqajuitsumi mannanik neripput , toquppulli .
43006051	Uanga tassaavunga timiusaq inuussutaasoq qilammit aqqartoq . Timiusamik taassuminnga nerisoq naassaanngitsumik inuuneqassaaq . Timiusarlu tunniussassara tassa uiniga silarsuarmut inuussutaassalluni tunniunneqartoq . "
43006054	Uanga uininnik nerisoq uangalu aannik imertoq naassaanngitsumik inuuneqarpoq , ullullu naggatissaanni makitikkumaarpara .
43006056	Uanga uininnik nerisoq aannillu imertoq uanniittuarpoq , uangalu taassumaniittuarpunga .
43006062	Qanorlimi taava mamiatsatsigissavisi Inuup Ernera siornatigut najugarisaminut pavunnartoq takulerussiuk ?
43006063	Anersaaq-una inuuneqalersitsisartoq , uinilli iluaqutaanani . Ilissinnut oqaaserisakka tassaapput anersaaq inuussullu .
43006064	Ilaqarpusili uppinngitsunik . " Jiisusimmi aallaqqaataanilli nalunngereerpaa kikkut uppinngitsut kiallu killuutigiumaaraani .
43006065	Oqarporlu : " Taamaattuminguna oqarfigigissi uannut pisinnaasoqanngitsoq Ataatannit taamaalisinneqanngikkuni . "
43006069	upperpugullu nalunagulu illit tassaasutit Guutip illernartua . "
43007001	Tamatuma kingorna Jiisusip Galilæa angalaarfigaa , Judæamiikkumannginnamimi juutit toqunniarmanni .
43007002	Juutit nalliussiviat tupiusaliorfik qanillimmat
43007003	qatanngutaasa oqarfigaat : " Maanngaanniit aallarlutit Judæamukarniarit suliarisatit ajoqersukkavittaaq takusinnaaniassavaat .
43007005	Qatanngutaasaluunniimmi upperfiginngilaat .
43007006	Taava Jiisusip oqarfigai : " Piffissara suli nalliutinngilaq , ilissinnulli sunaluunniit piffissaavoq .
43007007	Ilissi silarsuup uumigisinnaanngilaasi , uangali uumigaanga suliami ajortuunera nalunaajaatigigakku .
43007011	Nalliussisoqarnerani juutit Jiisusi ujartorpaat oqarlutillu : " Sumiippaana ? "
43007012	Inuillu assut oqalliseraat . Ilaat oqarput : " Inuuvoq ajunngitsoq . " Allat oqarput : " Taamaanngilaq , tammarsaariinnartoq-una . "
43007013	Tamarmilli tutsaanni oqalliserinngilaat juutit ersigigamikkit .
43007015	Juutit tupigusupput oqarlutillu : " Qanoq ililluni uuma Allakkat paasisimasinnaavai ilinniarsimanagit ? "
43007016	Taava Jiisusip akivai : " Ajoqersuutiga uanga nammineq piginngilara , aallartitsisimali pigaa .
43007018	Imminit pisumik oqaluttoq imminuinnaq ataqqinaatissinniarpoq , aallartitsisiminilli ataqqinaatissiiniartoq ilumoortuuvoq iluaassusermillu pigisaqarnani .
43007019	Mosesip inatsisit ilissinnut tunniussimannginnerpai ? Taamaakkaluartoq arlaannassinnilluunniit inatsisinik maleruaasoqanngilaq . Sooq toqunniarpisinga ? "
43007020	Inuit akivaat : " Anersaapiloqarputit , kiap toqunniaramisit ? "
43007021	Jiisusip oqarfigai : " Suliaq ataaseq suliarigakku tamassi tupigusuppusi .
43007022	Taamaattumik ima oqarfigissavassi : Mosesip kipineqartitsineq ilissinni atulersippaa - Mosesimilliuna pinnani siuaasanit pisoq , ilissilu sabbataagaluartukkulluunniit kipineqartitsisarpusi .
43007023	Mosesip inatsisai unioqqutikkumanagit inuk sabbatikkut kipineqarsinnaappat sooq taava taama kamaatsigaasinga inuk tamaat sabbatikkut ajorunnaarsikkakku ?
43007025	Jerusalemimiulli ilaat oqalulerput : " Ilaa taanna tassa toqunniagaat ?
43007027	Uagulli uuma sumit pisuunera ilisimavarput . Kristusi tikiukkuni sumit pisuunera ilisimaneqassanngilaq . "
43007028	Taava Jiisusi naalaffiup silarliani ajoqersuisilluni torlulavoq : " Ilumut kinaasunga ilisimavarsi , sumillu pisunga nalunngilarsi ! Uanga nammineq isumannik tikiutinngilanga ; uannilli aallartitsisoq ilumoortuuvoq , ilisimanngilarsili .
43007030	Taava tigunialeraluarpaat , pinerlineqanngilarli taama pineqarfissaa suli nalliussimanngimmat .
43007031	Inuilli ilaasa upperfigilerpaat oqarlutik : " Kristusi tikiukkuni uuma nalunaaqutiliaanit amerlanerusunik nalunaaqutiliorumaarnerpa ? "
43007033	Taava Jiisusi oqarpoq : " Suli sivikitsumik najorallassavassi , taava aallartitsisinnukarumaarpunga .
43007034	Ujarumaarpassinga nanissanangali , sumiiffinnullu pisinnaanngilasi . "
43007037	Nalliussiviullu ulluani kingullermi pingaarnerpaasumilu Jiisusi sassarpoq torlulallunilu : " Imerusuttoq uannukarli imerlunilu .
43007038	Uannut uppertumut Allakkani allassimasut imaattut malillugit pisoqarumaarpoq : " Taassuma iluanit kuulerumaarput kuuit imermik inuussutaasumik imillit . " "
43007039	Taama oqarpoq anersaaq imminut uppertut piumaagaat pillugu . Anersaarmi suli tikiussimanngilaq Jiisusi suli naalannarsisitaanngimmat .
43007040	Oqaatsit taakku tusaramikkit inuit ilaat oqarput : " Ilumut taannaavoq Pruffiiti . "
43007041	Allat oqarput : " Kristusiuvoq . " Ilaalli oqarput : " Kristusi Galilæamit pissanerami ?
43007042	Allakkani allassimannginnerpa Kristusi Daavip eqqarleriissortaanit Betlehemimit Daavip illoqarfeeraanit pissasoq ? "
43007043	Taamaalilluni taanna pillugu inuit akornanni isumaqatigiinnginneqalerpoq .
43007046	Naalaffimmi nakkutilliisut akipput : " Inummik taassumatut oqaluttoqarsimanngisaannarpoq . "
43007048	Killisiuisoqatigiinni ilaasortanit farisiiarinilluunniit upperfigineqarami ?
43007050	Nikodemusip - taassuma siusinnerusukkut Jiisusimut ornigussimasup killisiuisoqatigiinnilu ilaasuusup - ilani oqarfigai :
43007051	" Inatsisitta inuk eqqartuuttanngilaat oqaasissai tusaqqaartinnagit qanorlu iliorsimanera paaseqqaartinnagu . "
43007053	Taava tamarmik angerlarput .
43008001	Jiisusili Uuliap Qaqqaanut ingerlavoq .
43008002	Qaalernerani naalaffiup silarlianut uterpoq ; inuit tamaaniittut tamarmik ornippaat , ingillunilu ajoqersulerpai .
43008003	Taavali allakkanik ilisimasut farisiiarillu arnaq allasiortilluni qaninngarneqarsimasoq tikiuppaat ; sioraanut pisippaat
43008004	imalu oqarlutik : " Ajoqersuisoq , arnaq una allasiortilluni qaninngarneqarsimavoq ,
43008005	Mosesillu inatsisini peqqusiffigaatigut arnat taamaattut ujaqqanik milloorlugit toqunneqassasut ; illimmi qanoq isumaqarpit ? "
43008006	Taama oqarput misilinniarlugu unnerluutiginiaramikku patsisissarsiorlutik . Jiisusili peqeriarluni inussaminik nunamut allalerpoq .
43008007	Apersortuarmanni masseriarluni oqarfigai : " Ajorteqanngitsortassi miloriaqqaarliuk . "
43008008	Kingumullu peqippoq nunamullu allalluni .
43008009	Tamanna tusaramikku kinguleriiaarlutik qimagussorput utoqqaanerit siulliullutik , Jiisusilu arnarlu sioraani qeqartoq kiserngorupput .
43008010	Jiisusi massippoq arnamullu oqarluni . " Arnaq-aa , naak taakku ilinnik pasilliisut ? Arlaannit pillagassaatinneqanngilatit ? "
43008011	Arnaq akivoq : " Tassami pillagassaatinneqanngilanga , Naalagaq . " Taava Jiisusi oqarpoq : " Uangattaaq pillagassaatinngilakkit . Qimagunniarit , kingornalu ajortuliorniaqinak . "
43008012	Jiisusip inuit oqaluffigeqqilerpai oqarluni : " Uanga silarsuarmut qaammaqqutaavunga . Uannik malinnittoq taarsiunngisaannassaaq , qaammaqqulli inuuneqartitsisoq pigissavaa . "
43008013	Taava farisiiarit oqarfigaat : " Imminut nalunaajaatigigavit nalunaajaatit ilumuunngilaq . "
43008014	Jiisusi akivoq : " Imminulluunniit nalunaajaatigigaluaruma nalunaajaatiga ilumoortuussaaq nalunnginnakku sumit pisunga sumunnarumaarlungalu ; ilissili naluarsi sumit pisuusunga sumunnarumaartungalu .
43008015	Ilissi qallikkut ittut tunngavigalugit eqqartuussisarpusi , kisianni uanga kinaluunniit eqqartuuttanngilara .
43008016	Uangali eqqartuussigaluaruma aamma eqqartuussutiga eqqortuussaaq , kisimiinnginnama Ataatalli uannik aallartitsisup najormanga .
43008017	Ilissilu nammineq inatsisissinni allassimavoq inuit marluusut nalunaajaataat atuuttuusussaasoq .
43008018	Uanga imminut nalunaajaatigaanga , aammattaaq Ataatap uannik aallartitsisup nalunaajaatigaanga . "
43008019	Taava aperaat : " Ataatat sumiippa ? " Jiisusip akivai : " Uangaluunniit Ataatagaluunniit ilisimanngilatsigut . Uanga ilisimagaluarussinga aammattaaq Ataataga ilisimassagaluarparsi . "
43008020	Taama oqaluppoq aningaasanik ilioraaviup killingani naalaffiup silarliani ajoqersuilluni . Tiguneqanngilarli , taama pineqarfissaa suli nalliutinngimmat .
43008021	Taava Jiisusip juutit oqaluffigeqqilerpai : " Qimagukkumaarpunga , ilissilu ujarumaarpassinga , ajortissinniillusili toqussaasi ; ornigassannut ilissi pisinnaassanngilasi . "
43008023	Jiisusip oqarfigai : " Ilissi samannga pivusi , uangali pavannga pivunga ; ilissi silarsuarmit matumannga pivusi , uangali silarsuarmit matumannga pinngilanga .
43008024	Taamaattumik ima oqarfigaassi : Ajortissinni toqussaasi . Uangami Taannaasunga upperinngikkussiuk ajortissinni toqussaasi . "
43008026	Ilissi pillusi oqaasissaqangaarpunga eqqartuussissutissaqarlungalu ; uannilli aallartitsisoq ilumoortuuvoq , taassumanngalu tusakkakka silarsuarmut oqaatigaakka . "
43008028	Taava Jiisusip oqarfigai : " Inuup Ernera qullartereerussiuk paasiumaarparsi uanga Taannaasunga isumannillu iliorneq ajortunga ; Ataatalli uannut ajoqersuutaa malillugu oqaluppunga .
43008029	Uannillu aallartitsisup najorpaanga ; kiserngorutitinngilaanga tamatigut iluarisaminik iliortarama . "
43008030	Taama oqalummat amerlasuut upperfigilerpaat .
43008031	Jiisusip juutit imminut uppertunngortut maanna oqarfigai : " Oqaasera aalajangiussimajuarussiuk ilumut ajoqersugarissavassi ,
43008032	sallusuissullu ilisimalissavarsi , sallusuissutsillu inussiaajunnaarsissavaasi . "
43008033	Akivaat : " Aaperaap kinguaaraatigut , inussiaatigineqanngisaannarsimavugullu . Taava qanoq oqarsinnaavit inussiaajunnaarsitaassasugut ? "
43008034	Jiisusip akivai : " Ilumut , ilumut oqarfigaassi : Ajortuliortoq kinaluunniit ajortip inussiaatigaa .
43008035	Inussiaq illumiittuartanngilaq , Ernerli inoqutigiinnut atajuartuuvoq ;
43008036	tassa Ernerup inussiaajunnaarsippasi inussiaajunnaavissaasi .
43008039	Juutit akipput : " Aaperaat ataatagaarput . " Jiisusip oqarfigai : " Aaperaap qitornarigaluarpasi Aaperaatut iliussagaluarpusi .
43008042	Jiisusip oqarfigai : " Guuti ataatagigaluarussiuk uanga asassagaluarpassinga , Guutimimmi aallaaveqarama taassumanngalu pisuullunga . Uanga isumannik tikiutinngilanga , taassumaana aallartikkaanga .
43008043	Sooq oqaatsikka paasinngilisigit ? Paasinngilasi nalunaajaatiga tusaaneq saperassiuk .
43008044	Ataataq ilissi nagguigisarsi tassa Diaavulu , ataatassilu pilerigisai naammassiumavasi . Taanna pileqqaarneranniit toqutsisuuvoq , sallusuissummiinngilaq , taassuminnga ilumiugisaqannginnami . Sallugaangami imminerminit oqaluttarpoq , sallutuujugami sallumullu ataataagami .
43008046	Kia arlassi uppernarsarsinnaavaa ajorteqartunga ? Sallusuissulli oqaluuserigakku sooq upperinngilisinga ?
43008047	Guutimit pisup Guutip oqaasia tusaasarpaa ; ilissili tusaanngilarsi Guutimit pisuunnginnassi . "
43008048	Juutit Jiisusi oqarfigaat : " Ilumuunnginnerpugut oqaratta Samariamiuusutit anersaapiloqartutillu ? "
43008049	Jiisusip akivai : " Uanga anersaapiloqanngilanga , kisianni Ataataga ataqqivara , ilissili narrunartippassinga .
43008051	Ilumut , ilumut oqarfigaassi : Oqaatsinnik maleruaasup qaqugumulluunniit toqu takunngisaannassavaa . "
43008053	Ataatatsinnit Aaperaamit toqusimasumit annerunavianngilatit . Pruffiitittaaq toqusimapput . Illimmi kinaasorigavit ? "
43008054	Jiisusi akivoq : " Imminut ataqqinartikkuma ataqqinassusera suunngitsuussaaq . Ataatamaana ataqqinartikkaanga . Taanna pillugu oqarpusi : Taanna uagut Guutigaarput ;
43008055	ilissilu naluarsi , uangali kinaasoq nalunngilara . Oqaruma kinaasoq nalullugu ilissitut sallutuujussaanga ; nalunngilarali kinaasoq , oqaasiilu maleruarpakka .
43008056	Aaperaat ataatarsi nuannaaqaaq ullora takussagamiuk , takugamiullu tipaatsuppoq . "
43008058	Jiisusip akivai : " Ilumut , ilumut oqarfigaassi : Aaperaat pinngunngikkallarmalli uanga tassaareerpunga . "
43008059	Taava ujaqqanik tigusipput milloorniarlugu ; Jiisusili nigorterpoq naalaffiup silarlia qimallugu .
43009002	Ajoqersugaasa aperaat : " Rabbi , inuk una tappiitsuulluni erniusimava nammineq ajortuliorsimagami angajoqqaaniluunniit ajortuliorsimammata ? "
43009003	Jiisusip akivai : " Taanna taassumaluunniit angajoqqaavi ajortuliunngillat , Guutilliuna suliai taassumuuna saqqummersinniarneqartut .
43009004	Uannik aallartitsisup suliareqqusai ulluutillugu naammassisariaqarpavut . Unnuaq suliffiusinnaanngitsoq nalliukkumaarpoq .
43009005	Silarsuarmiitillunga silarsuup qaammaqqutigaanga . "
43009006	Taama oqareerami nunamut qiserpoq , nuamminillu marulluusiorluni taanna tappiitsup isaanut tarnguppaa
43009007	oqarfigalugulu : " Tasiliamut Siloamut ermikkiartorit ! " - Siloa isumaqarpoq : Aallartitaq . Taava tasinnguamukarluni ermippoq , uterporlu isigisaqalersimalluni .
43009014	Ulloq taanna Jiisusip marulluusioriarluni isaanik uisitsiffia sabbataavoq .
43009016	Taava farisiiarit ilaat oqarput : " Inuk taanna Guutimit pisuunngilaq sabbatimi ileqqoreqqusaq unioqqutikkamiuk . " Allat oqarput : " Qanoq ililluni inuk ajortilik taamaattunik nalunaaqutiliorsinnaava ? " Taamaalillutik farisiiarit isumaqatigiikkunnaarput .
43009017	Tappiitsuugaluaq oqarfigeqqippaat : " Illimmi qanoq isumaqarfigaajuk isitit uisimmagit ? " Akivoq : " Pruffiitiuvoq . "
43009022	Angajoqqaavi taama oqarput juutit ersigigamikkit ; juutimmi aalajangereersimapput Jiisusi Kristusiunerarlugu nassuertoq synagoginit peersitaassasoq .
43009029	Ilisimavarput Guuti Mosesimut oqalussimasoq , innali sumit pisuunersoq naluarput . "
43009031	Nalunngilarput Guutip ajortuliortut tusartanngikkai , imminilli mianerinnittoq piumasanilu malillugit iliortoq tusartarpaa .
43009033	Taanna Guutimit pisuunngikkuni qanoq iliorsinnaassanngilaq . "
43009037	Jiisusip oqarfigaa : " Takoreerpat , tassaavoq taanna maanna ilinnik oqaloqatiginnittoq . "
43009039	Jiisusilu oqarpoq : " Eqqartuussinissaq pillugu uanga silarsuarmut maanga tikiuppunga tappiitsut tappisseqqullugit tappissullu tappiitsunngoqqullugit . "
43009040	Farisiiarit ilaasa najuuttut oqaasii taakku tusaramikkit oqarfigaat : " Immaqami aamma uagut tappiitsuugatta ? "
43009041	Jiisusip akivai : " Tappiitsuugussi ajortuliaqarsimassanngikkaluarpusi . Oqarassili : Isigisaqarpugut , ajortimiippusi tassaniittuassallusilu .
43010001	Ilumut , ilumut oqarfigaassi : Savanut ungalusamut isertarfiatigut pinnani allakkulli ungaloq qarsullugu isertoq tillittuuvoq piiaasuullunilu .
43010002	Isertarfiatigulli isertoq tassaavoq savat paarsisaat .
43010003	Isertarfimmimmi paarsisup taanna mappiuttarpaa , nipaalu savat tusartarpaat ; taassumalu nammineq savaatini aqqisigut qaaqqusarpai anisittarlugillu .
43010004	Savaatini tamaasa anisereeraangamigit siulersortarpai , savallu malittarpaat nipaa nalunnginnamikku .
43010005	Nalusartilli malikkumanngisaannassavaat , allaammi qimarratigissavaat nipaa nalugamikku . "
43010006	Assersuut taanna atorlugu Jiisusip oqaluffigigaluarmatik suna pineraa paasinngilaat .
43010007	Taava Jiisusip oqarfigeqqippai : " Ilumut , ilumut oqarfigaassi : Uanga savanut isertarfiuvunga .
43010008	Sioqqullunga tikiussimasut tamarmik tillittuullutillu piiaasuupput , savallu naalanngilaat .
43010009	Uanga isertarfiuvunga . Uakkut isertoq annattussaassaaq ; isertassaaq anisassallunilu ivigartorfissarsissallunilu .
43010010	Tillittoq tikiuttarpoq tillinniaannarluni , toqutsiniaannarluni aserorteriniaannarlunilu . Uanga tikiuppunga inooqqullugit naammangaartumillu pissaqaqqullugit .
43010011	Uanga tassaavunga savanik paarsisoq ajunngitsoq . Paarsisup ajunngitsup savaatini illersorniarlugit inuunini akigiumasarpaa .
43010012	Sulisitaq , savanik paarsisuunngitsoq piginnittuunngitsorlu , amaqqumik aggersumik takusaqaraangami savat isumakkiiginnarlugit qimaasarpoq , amaqqullu savat saassuttarpai pisaqarniarluni siammakaatittarlugillu ;
43010013	sulisitaannaagamimi savat qanoq pissagaluarpata soqutiginnginnamiuk .
43010014	Uanga tassaavunga savanik paarsisoq ajunngitsoq . Savaatikka ilisimavakka , savaatimalu ilisimavaannga
43010015	soorlu Ataatap ilisimagaanga uangalu Ataataq ilisimagiga ; inuuneralu akigaara savat pillugit .
43010016	Aamma allanik savaateqarpunga ungalusami matumani inngitsunik ; taakkuttaaq siulersussavakka , nipigalu tusassavaat ; tassaalissappullu savaatit katersat ataatsit , paarsisoq ataaseq .
43010018	Kimilluunniit inuuninnik arsaarneqanngilanga , uangali nammineq akigaara . Pissaaneqarpunga inuunera akigisinnaallugu pissaaneqarpungalu utertissinnaallugu . Ataatama taama peqquaanga . "
43010019	Oqaatsit taakku pissutaallutik juutit akornanni kingumut isumaqatigiinnginneqalerpoq .
43010020	Ilarpassui oqarput : " Anersaapiloqarpoq silaarussimallunilu . Sooq tusarnaarpisiuk ? "
43010023	Jiisusilu naalaffiup silarliani , Salomop Sukaliutaani , angalaarpoq .
43010024	Taava juutit iluaat aperalugulu : " Qanoq sivisutigisumik nalornisoorsimatinniarpisigut ? Kristusiuguit oqarfigilluaannarniartigut . "
43010025	Jiisusip akivai : " Oqarfigereerpassi , uppinngilasili . Ataatama aqqani suliarisakka uannik nalunaajaasuupput ;
43010026	uppinngilasili savaatima ilaginngimmasi .
43010028	inuunermillu naassaanngitsumik tunisarpakka , aamma qaqugumulluunniit tammanngisaannassapput , taakkuninngalu kialluunniit arsaarsinnaanngilaanga .
43010029	Ataatama uannut tunniussaa allanit tamanit anneruvoq , kimillu Ataataga arsaarneqarsinnaanngilaq .
43010030	Uanga Ataatarlu ataasiuvugut . "
43010031	Taava juutit kingumut ujaqqanik tigooqqaapput milloorniarlugu .
43010033	Juutit akivaat : " Suliaq ajunngitsoq pillugu ujaqqanik milloornianngilatsigit Guutimulli mitallernerit pillugu , tassa illit inuinnaallutit imminut Guutinngortikkavit . "
43010034	Jiisusip akivai : " Inatsisissinni allassimasoqannginnerpa : " Oqarsimavunga : Ilissi guutiuvusi " ?
43010035	Inuit Guutip oqaasianik tunineqartut inatsisit guutinik taammatigit - Allakkammi atorunnaarneqarsinnaanngillat -
43010036	taava sooq uanga Ataatamit illernartinneqartunga silarsuarmullu aallartinneqartunga Guutimut mitalliinerarpisinga oqarama Guutip ernerigaanga ?
43010038	Suliarigukkilli taava suliat taakku upperiniarsigit uanga upperfigiumanngikkaluarussingaluunniit ilisimalerniassagassiuk paasillugulu Ataataq uanniittoq uangalu Ataatamiittunga . "
43010039	Taava tiguniaqqileraluaraanni aniguilluni qimappai .
43010040	Jiisusi Jordanip akianut siornatigut Johannesip kuisisarfianut ikaaqqippoq tassanilu uninngalluni .
43011001	Napparsimasoqarpoq Lazarusimik atilimmik . Taanna Betaniamiuuvoq illoqarfeeqqami Mariap qatanngutaatalu Marthap najugarisaanni .
43011002	Maria tassa taanna uuliamik tipigissumik Naalakkamik tanitsisoq isigaanillu nutsaminik allarterisoq , Lazarusilu napparsimasoq Mariap qatanngutigaa .
43011004	Jiisusip tamanna tusaramiuk oqarpoq : " Nappaataa toqussutissaanngilaq , Guutimulli naalannaatissaavoq , tamatumuunakkut Guutip ernera naalannarsisitaaqqullugu . "
43011008	Ajoqersugaasa oqarfigaat : " Rabbi , ungasinngitsukkut juutit tassanimiut ujaqqanik milloornialeraluaraatsit taamaattoq tassunnaqqinnialerpit ? "
43011009	Jiisusip akivai : " Nalunaaquttap-akunnerini aqqaneq-marlunni ulluusannginnerpa ? Ulluunerani angalaartoq naakkiunneq ajorpoq silarsuup matuma qaammaqqutaa takusinnaagamiuk .
43011011	Taama oqareerami aamma ima oqarfigai : " Ikinnguterput Lazarusi sinippoq , itersariartussavarali . "
43011024	Marthap oqarfigaa : " Nalunngilarami ullut naggatissaanni toqusut makiffissaanni makikkumaartoq . "
43011026	Inuusoq uannullu uppertoq kinaluunniit toqunngisaannavissussaavoq . Tamanna upperaajuk ? "
43011027	Martha akivoq : " Aap , Naalagaq , upperpunga Kristusiusutit , Guutip ernera , taanna silarsuarmut pisussaq . "
43011035	Jiisusi qissaserpoq .
43011037	Ilaalli oqarput : " Tappiitsup isaanik uisitsisoq una sapilersimanerami Lazarusip toqunissaa pinngitsoortissallugu ? "
43011038	Taava Jiisusi kingumut kamaammerpoq , ilivermukarporlu . Iliveq qaarsumut ilullisaavoq , paavanullu ujarak ilineqarsimavoq .
43011042	Uanga nammineq nalunngilara tamatigut tusartarimma , inuilli maani najuuttut pillugit taama oqarpunga taakkununnga upperileqqullugu illit aallartitarigimma . "
43011047	Taava palasiunerit farisiiarillu killisiuisoqatigiit katersortippaat imalu oqarlutik : " Qanoq iliussaagut ? Angut taanna amerlasuunik nalunaaqutiliortarpoq .
43011050	Eqqarsaatiginngilarsiluunniit ilissinnut pitsaanerussammat inuk ataaseq inuit sinnerlugit toquppat - nunap inui tamarmik nungutitaanatik . "
43011052	Imaanngilarli inuit taakku kisiisa sinnerlugit toqussasoq , aammattaarli toqumigut Guutip qitornai tamani siammarsimasut katersussallugit ataasinngortillugit .
43011054	Taamaattumik Jiisusi juutit akornanni tamanut saqqumisumik angalaarunnaarluni nunaannarmut inoqajuitsup qanittuani illoqarfimmut Efraimimik atilimmut aallarpoq ; ajoqersukkanilu tassaneeqatigai .
43011055	Juutit poorskiat qanillimmat amerlasuut nunaannarmiit Jerusalemimut majuarput poorski sioqqullugu minguersarumallutik .
43012001	Poorski ullunik arfinilinnik sioqqullugu Jiisusi Betaniamut pivoq , Lazarusip toqusunit makititami najugaanut .
43012002	Tassani Jiisusi pillugu nalliuttorsiummik nereqatigiissitsipput ; Martha nerisassanik isumaginnittuuvoq , Lazarusilu Jiisusimut nereqataasunut ilaavoq .
43012003	Mariap uulia nardusi akuitsoq akisoorsuaq pundi ataaseq tiguaa ; taassuminngalu Jiisusip isigai tanippai nutsaminillu allarterlugit , tarnutillu tipiginnerata illup ilua tamaat tipigissisippaa .
43012004	Taava Judasi Iskarioti Jiisusip ajoqersugaasa ilaat , taanna taassuminnga killuussisuujumaartoq , oqarpoq :
43012005	" Sooq uulia taanna tunineqarsimanngila akilersillugu denarinik 300-nik piitsunut tunniussassanik ? "
43012006	Taama oqanngilaq piitsunik soqutigisaqarami , tillituujugamili ; Judasimi aningaasivilisartuuvoq aningaasallu tassunga ikineqartut ilaannik tillittarluni .
43012007	Taava Jiisusi oqarpoq : " Ilaginnaannarsiuk , tarnut ullormut ilisaaffissannut toqqortaraa .
43012008	Piitsunimmi najorteqartuarpusi , uangali najortigiuaannassanngilassinga . "
43012009	Juutit amerlaqisut Jiisusi tamaaniittoq tusaramikku tikiussorput , taanna piinnanngikkaluarlugu aammali Lazarusi toqusunit makitissimasaa takujumallugu .
43012011	taannami pissutigalugu juuterpassuit Jiisusi upperfigilersimammassuk .
43012012	Aqaguani inuppassuit nalliussiartorlutik tikiussimasut tusarpaat Jiisusi Jerusalemip tungaanut ingerlasoq .
43012013	Taava palmit avalequtaannik tigusillutik parsiarpaat imalu torlulallutik : Hosianna ! Pilluaqqusaali Naalakkap aqqani tikiuttoq , Israelip kunngia !
43012014	Jiisusi siutituuaqqamik pissarseriarluni qaavanut ingippoq , soorlu ima allassimasoqartoq :
43012015	Erseqinak , Zionip pania ! Takuat , kunngit aggerpoq siutituup piaraata qaani qimusserluni .
43012016	Tamanna ajoqersugaasa paasinngikkallarpaat ; Jiisusili naalannarsisitaammat eqqaalerpaat taanna pillugu taama allassimasoqartoq taannalu malillugu taamaaliorfigineqarsimasoq .
43012017	Jiisusip Lazarusi ilivianit aneqqummagu toqusunillu makitimmagu najuuttorpassuit takusartik tamanna nalunaajaatigaat .
43012018	Tassamiuna nalunaaqutiliaa taanna tusarsimasartik pillugu inuit parsiaraat .
43012019	Taava farisiiarit ima oqaloqatigiipput : " Ajornaqaaq , qanoq ilioriarfissaqanngilaq . Takusiummi , tamarsuarmik malippaat . "
43012020	Nalliussinermi palloriartorlutik Jerusalemimut majuaqataasut ilaat grækeriupput .
43012021	Taakkua Filipi Betsajdamit Galilæamiittumit pisoq ornippaat oqarfigalugulu : " Naalagaq , Jiisusi takujumagaluarparput . "
43012023	Jiisusilli akivai : " Inuup Ernerata naalannarsisitaaffissaa nalliussimavoq .
43012024	Ilumut , ilumut oqarfigaassi : Qajuusiassap karrertaa nunamut tulluni toqunngikkuni ataasiinnaajuassaaq ; toqugunili amerlasuunik kingunissiussaaq .
43012025	Inuunerminik asannittup inuunini annaassavaa , silarsuarmilu maani inuunerminik uumiginnittup inuunini pigiinnassavaa naassaanngitsumik .
43012026	Uannik kiffartuussiumasup malissavaanga , kiffaralu uanga najukkanniissaaq . Kiffartortigisara Ataatap ataqqissavaa .
43012027	Maanna tarnikkut aalaterneqaqaanga , qanorlu oqassaanga ? Ataataq , atugassannit tamatumannga annaatinnga ? Naagga , atugassara taanna tikittussaavara .
43012028	Ataataq , aqqit naalannarsisiguk ! " Taava qilammit nipi tutsiuppoq : " Naalannarsisereerpara , naalannarsiseqqikkumaarparalu . "
43012030	Jiisusip oqarfigai : " Nipi taanna tutsiuppoq uanga pinnanga , ilissili pillusi .
43012031	Maanna silarsuaq manna eqqartuunneqalerpoq , maanna silarsuup matuma naalagaanera ajattorneqassaaq .
43012032	Nunamiillu qangattartinneqareeruma tamaasa uannut kajungilersissavakka . "
43012034	Taava inuit oqarfigaat : " Inatsisitigut ilisimalersinneqarsimagatta Kristusi naassaanngitsumik ittuinnartussaasoq , taava qanoq ilillutit oqarsinnaavit Inuup Ernera qangattartinneqassasoq ? Kinaana taanna Inuup Ernera ? "
43012035	Jiisusip akivai : " Suli sivikitsunnguamik qaamasoq ilissinniissaaq . Qaamasoq ilissinniikkallartillugu ingerlaniaritsi taarsissuteqqunasi . Taartumi ingerlasup aqqutissani nalusarpaa .
43012036	Qaamasoq ilissinniikkallartillugu upperfiginiarsiuk qaamasumut qitornanngoqqullusi . "
43012038	pruffiitip Esajap oqaaserisai uku eqquutissammata : Naalagaq , kiap upperaa tusarliussarput ? Kimut Naalakkap talia saqqummersinneqarpa ?
43012040	Isaat tappiillisippai uummataallu manngertitillugit , isiminnik takunneqqunagit uummatiminnilluunniit paasinneqqunagit saanniaqqunagillu uannit ajorunnaarsittariaqalerlutik .
43012041	Esaja taama oqaluppoq naalannassusia takugamiuk oqaatsiminilu taanna pigamiuk .
43012042	Taamaakkaluartoq amerlasuut , allaat Killisiuisoqatigiinni ilaasortat , upperfigilerpaat . Farisiiarilli pillugit nassuerumanngillat synagoginit peersitaajumanatik ,
43012043	naalannarsinissarmi inunnit pisoq Guutimit pisumit iluarinerugamikku .
43012044	Jiisusi torlulavoq : " Uannut uppertup uanga pinnanga uannik aallartitsisoq upperfigaa ,
43012045	uannillu takunnittup uannik aallartitsisoq takuaa .
43012046	Silarsuarmut pivunga qaammaqqutaallunga uannut uppertoq kinaluunniit taartumiiginnaqqunagu .
43012047	Oqaatsinnillu tusartoq aalajangiunnagilli taanna uanga eqqartuutissanngilara ; tikiutinngilangami silarsuaq eqqartuutissallugu , tikiuttungaliuna annaatissallugu .
43012049	Nammininnit oqalunngilanga ; Ataatamali uannik aallartitsisup nammineq inassutigaa qanoq oqassasunga qanorlu oqalussasunga .
43013001	Poorskisiorfissaq nalliutinngitsorli Jiisusip ilisimareerpaa Ataatamukarluni silarsuarmit matumannga aallarfissani nalliussimasoq ; pigisani silarsuarmiittut asajuarsimavai , naggatissamullu allaat asavai .
43013002	Nereqatigiitsillutik - Diaavulup aalajangereersimammagu Judasip Siimuup Iskariotip ernerata killuutigissagaani
43013003	nalunnginnamiullu Ataatami suut tamaasa assamminut tunniussimagai Guutimillu pisuulluni maannalu Guutimut utissalluni -
43013005	Ermiffimmullu imermik kuisilluni ajoqersukkami isigaat asalerpai annoraaminermillu saaliaqusiussaminik allarterlugit .
43013010	Jiisusip oqarfigaa : " Uffareersimasup isikkani kisiisa asakkunigit minguerluinnarsimassaaq . Ilissilu minguersimavusi , tamakkerasili . "
43013011	Nalunngilaami kiap killuutigiumaaraani ; taamaattumik oqarpoq : Tamakkerasi minguersimavusi .
43013013	Taasarpassinga Ajoqersuisumik Naalakkamillu , taamalu oqartarnersi eqqorpoq , taannaagama .
43013014	Uanga ilissinnut Naalagaallungalu Ajoqersuisuusunga isikkasi asakkakkit , taava ilissi aamma pisussaavusi isikkassinnik asaaqatigiissallusi .
43013015	Maligassippassi uanga ilissinnut iliornittut ilioqqullusi .
43013016	Ilumut , ilumut oqarfigaassi : Kiffaq naalakkaminit annerunngilaq , aallartitarlu aallartitsisiminit annerunngilaq .
43013017	Tamanna ilisimagussiuk taava pilluassaasi taamaaliorussi .
43013018	Oqaatsinni tamassi pinngilassi ; nalunngilarami kikkut qinersimallugit , Allakkanili allassimasut uku eqquuttussaassapput : Timiusamik nereqatigisama kimmissarpaanga .
43013019	Tamanna maanna ilissinnut oqaatigereerpara taama pisoqanngikkallarnerani , taama pisoqareerpat uppereqqullugu uanga taannaasunga .
43013020	Ilumut , ilumut oqarfigaassi : Aallartitassannik kinaagaluartumilluunniit ilassinnittup uanga ilassivaanga , uannillu ilassinnittup uannik aallartitsisoq ilassivaa . "
43013021	Jiisusi taama oqarami qamuuna aalaterneqangaalerpoq imalu nalunaajaalluni : " Ilumut , ilumut oqarfigaassi : Ilassi killuutigiumaarpaanga . "
43013022	Ajoqersugai imminnut qiviaqattaapput kina pineraa nalornillutik .
43013023	Ajoqersugaasa ilaat , taanna Jiisusip asasaa , saninnguani nerrivimmi inissisimavoq .
43013024	Siimuut-Petrusip taanna ussersorfigalugu Jiisusi apereqquaa kina pineraa .
43013025	Taanna Jiisusimut qaninnerpaajugami aperaa : " Naalagaq , kina piviuk ? "
43013026	Jiisusip akivaa : " Tassaavoq taanna timiusaminermik maanna miseqqamut misutannik tunisassara . " Taava timiusamineq misoriarlugu Judasimut , Siimuup Iskariotip erneranut , tunniuppaa .
43013027	Judasillu timiusamineq tigummagu Saatanip pulavaa . Jiisusip oqarfigaa : " Suliariniakkat nammassinasuarniaruk . "
43013028	Nereqataanit paasineqanngilaq sooq taama oqarfigineraa .
43013029	Judasili aningaasivilisartuummat ilaat isumaqarput Jiisusip oqarfigigaa : " Nalliussinermi atortussatsinnik pisiniarniarit , " imaluunniit piitsunut tunniussaqaqqugaa .
43013030	Timiusamineq pereeramiuk Judasi erniinnaq anivoq . Unnuaavoq .
43013031	Judasi anereermat Jiisusi oqarpoq : " Maanna Inuup Ernera naalannarsisitaavoq , Guutilu taassumuuna naalannarsisitaavoq .
43013032	Guuti taassumuuna naalannarsisitaagami , aamma taanna immini naalannarsisissavaa , tamannalu erniinnaq pissaaq .
43013033	Qitornakka , suli sivikitsumik najorallassavassi . Ujarumaarpassinga , juutinullu oqaaserisakka maanna aamma ilissinnut oqaatigissavakka : Uanga ornigassannut pisinnaassanngilasi .
43013034	Inassummik nutaamik tunivassi : Asaqatigiissaasi . Soorlu uanga asagissi , taamattaaq ilissi asaqatigiissaasi .
43013036	Siimuut-Petrusip Jiisusi oqarfigaa : " Naalagaq , sumunnarniaravit ? " Jiisusip akivaa : " Ornigassannut maanna malissinnaanngilarma , kingusinnerusukkulli malikkumaarparma . "
43013037	Petrusip oqarfigaa : " Naalagaq , sooq maanna malissinnaanngilakkit ? Illit pillutit inuunera akigiumavara . "
43013038	Jiisusip akivaa : " Uanga pillunga inuunerit akigiumaviuk ? Ilumut , ilumut oqarfigaakkit : Kukkukooq angutiviaq suli qarlunngitsoq pingasoriarlutit miserratigiumaarparma .
43014001	Uummatisi annilaanngikkilit . Guutimut upperitsi , uannullu upperitsi .
43014002	Ataatama illuani inissat amerlaqaat . Taamaanngippat oqarfigisimassagaluarnerpassi inissassinnik piareersaakkiartorlusi aallarniarlunga ?
43014003	Inissassinnillu piareersaakkiartoreerussi tikiuteqqikkumaarpunga uannullu pisikkumaarlusi ilississaaq uanga najugarisanneeqqullusi .
43014006	Jiisusip oqarfigaa : " Uanga aqqutaavunga sallusuissutaallungalu inuussutaallungalu ; uakkuinnaq Ataatamut pisoqarsinnaavoq .
43014007	Ilisimagussinga aamma Ataataga ilisimassavarsi . Maannamiillu ilisimalerparsi takusimallugulu . "
43014008	Filipip oqarfigaa : " Naalagaq , Ataataq uatsinnut takutiguk , tamanna uatsinnut naammassaaq . "
43014009	Jiisusip oqarfigaa : " Filipi , taama sivisutigisumik najoreeraluarissi kinaasunga naluiuk ? Uannik takunnittup Ataataq takuaa ; taava qanoq ilillutit oqarsinnaavit : Ataataq uatsinnut takutiguk ?
43014010	Upperinngiliuk Ataatamiittunga Ataatarlu uanniittoq ? Ilissinnut oqaatsikka uanga isumannik oqaaserinngilakka ; Ataatalli uanniittuartup suliani naammassisarpai .
43014011	Upperisinga Ataatamiittunga Ataatarlu uanniittoq . Allamilluunniit pissutissaqanngikkaluarpat suliat taakku pissutigalugit upperitsi .
43014012	Ilumut , ilumut oqarfigaassi : Uannut uppertup uanga suliakka - allaammi taakkunannga annerusut - aamma suliarissavai , uangami Ataatamut aallassagama .
43014013	Sunaluunniillu uanga atikkut qinnutigigussiuk naammassissavara Ataataq Ernikkut naalannarsisitaaqqullugu .
43014015	Asagussinga inassutikka maleruarsigit ;
43014016	Ataatarlu qinnuigiumaarpara , tuniumaarpaasilu illersuisussamik allamik naassaanngitsumik ilissinniittussamik .
43014017	Taanna tassaassaaq sallusuissutsip anersaava silarsuup ilassisinnaanngisaa takusinnaannginnamiuk ilisimanaguluunniit . Ilissi ilisimavarsi akornassinniittuassammat ilussinniissallunilu .
43014018	Ataatassinnik iliarsorortillusi qimassanngilassi , ornikkumaarpassi .
43014019	Ungasinngitsukkut silarsuup takussaassavaanga , ilissili takujumaarpassinga inuugama ; ilissilu inuussaasi .
43014020	Ullormi tassani paasiumaarparsi uanga Ataatanniittunga ilissilu uanniittusi uangalu ilissinniittunga .
43014021	Inassutinnik piginnillunilu aalajangiussisoq tassaavoq uannik asannittoq ; uannillu asannittoq Ataatannit asaneqassaaq . Uangattaaq taanna asajumaarpara , saqqummerfigiumaarlugulu . "
43014023	Jiisusip akivaa : " Uannik asannittup oqaatsikka aalajangiutissavai , taannalu Ataatama asassavaa , ornikkumaarparpullu ineqarfigilerlugulu .
43014024	Uannik asanninngitsup oqaatsikka aalajangiuttanngilai . Oqaaserlu tusagarsi uannit pinngilaq , Ataatamilli aallartitsisinnit pivoq .
43014026	Illersuisulli , Anersaap Illernartup , Ataatap uanga atinni aallartitassaata tamanik ajoqersussavaasi ilissinnullu oqaaserisannik tamanik eqqaasikkumaarlusi .
43014027	Eqqissinermik qimatsivigaassi , eqqissinermik uanga pinnik tunivassi silarsuup ileqquatut pinnanga . Uummatisi annilaanngikkilit sapiissuseerunnatillu .
43014028	Tusarpassinga ima oqarfigigassi : Aallarumaarpunga , orneqqikkumaarpassilu . Asagaluarussinga Ataatamukarnissara nuannaarutigissagaluarparsi , Ataatarmi uannit anneruvoq .
43014029	Pisussap nalliutinngikkallarnerani maanna tamatuminnga ilisimatippassi nalliuppat uppeqqullusi .
43014030	Sivisunerusumik oqaluutissanngilassi silarsuup naalagaanera aggilermat ; taassumalu uanga susinnaanngilaanga .
43014031	Taamali pisoqassaaq silarsuarmut paaseqqullugu Ataataq asagiga Ataatallu inassutaa malillugu iliortunga . Nikuigitsi , maanngaanniit aallarniarta !
43015001	Uanga tassaavunga viinnequt piviusoq , Ataatagalu viinnequtilerisuuvoq .
43015002	Avalequtit uanniittut inerititaqanngitsut tamaasa peertarpai , inerititaqartullu salittarpai suli inerititaqarneruleqqullugit .
43015003	Ilissi minguitsooreerpusi oqaaseq ilissinnut oqaatigisara pissutaalluni .
43015004	Uanniittuaritsi , taava uangattaaq ilissinniittuassaanga . Soorlu avalequt imminik inerititaqarsinnaanngitsoq viinneqummut atajuanngikkuni , taamattaaq ilissi inerititaqarsinnaanngilasi uanniittuanngikkussi .
43015005	Uanga viinnequtaavunga , ilissilu avalequtaavusi . Uanniittuartoq uangalu najortuagara inerititaqangaassaaq ; uangami ilaginanga saperluinnarpusi .
43015006	Uanniittuanngitsoq avalequtitut igitaassaaq toquninngussallunilu ; taamaattut katersorneqartarput innermullu iginneqarlutik ikuallagaasarlutik .
43015007	Uanniittuarussi oqaatsikkalu ilissinniittuarpata taava sumik piumasassinnik qinugitsi , qinnutigisarsilu pissavarsi .
43015008	Inerititaqarluarnissigut uannullu ajoqersuganngornissigut Ataataga naalannarsissaaq .
43015010	Inassutikka maleruarussigit asannissutsinniittuassaasi , soorlu uanga Ataatama inassutai maleruarikka asannissusianiittuarlungalu .
43015011	Taama oqaluffigaassi tipaatsunnera ilissinneeqqullugu tipaatsunnersilu naammalluinnartunngoqqullugu .
43015012	Inassutiga tassa asaqatigiissasusi , soorlu uanga ilissi asagissi .
43015013	Annerusumik asanninneqanngilaq ikinngutini pillugit inuunerminik akiginnittup asanninneranit .
43015014	Inassutikka malillugit iliorussi tassaassaasi ikinngutikka .
43015015	Kiffamik taasarunnaarpassi , kiffap naalakkami qanoq iliorneri ilisimasanngimmagit ; ikinngutinik taavassi Ataatannit tusarsimasakka tamaasa ilissinnut ilisimalersissimagakkit .
43015016	Ilissi uanga qinersimanngilassinga , uangali ilissi qinersimavassi aallartussanngortillusilu inerititaqaqqullusi inerititaqartuaqqullusilu . Taava Ataatap uanga atikkut qinnutigisassinnik sumilluunniit tunissavaasi .
43015018	Silarsuup uumissorpasi ilisimassavarsi ilissi siunissigulli uumissormanga .
43015019	Silarsuarmit pisuugussi silarsuup nammineq ilamisut asassagaluarpaasi ; silarsuarmilli pisuunngilasi . Uangali silarsuarmit qinerpassi , taamaattumik silarsuup uumissorpaasi .
43015020	Ilissinnut oqaatsikka uku eqqaamaniarsigit : Kiffaq naalakkaminit annerunngilaq . Uanga qinugisimaguninnga ilississaaq qinugiumaarpaasi ; oqaatsikka aalajangiussimagamikkit ilississaaq oqaatsisi aalajangiukkumaarpaat .
43015021	Tamakkuninngalu tamanik iliorfigiumaarpaasi atera pillugu , aallartitsisiga nalugamikku .
43015022	Tikiussimanngikkaluaruma oqaluffigisimanngikkaluarutsillu ajortuliaqassanngikkaluarput , maannali ajortuliaminnut patsisissaarupput .
43015023	Uannik uumissuisup Ataatagattaaq uumissorpaa .
43015024	Suliat allamit suliarineqarsimanngitsut taakkua akornanni suliarisimanngikkaluarukkit ajortuliaqassanngikkaluarput ; maannali suliakka takusimagaluarlugit uanga Ataatagalu uumissorpaatigut .
43015025	Taamali pisoqarsimavoq oqaaseq inatsisaanni allassimasoq una eqquuteqqullugu : " Pissutissaqaratik uumigaannga . "
43015026	Illersuisup Ataatamit ilissinnut aallartikkumaakkama , sallusuissutsip anersaavata Ataatamit pisup , tikiukkuni nalunaajaatigiumaarpaanga .
43015027	Ilissili aamma nalunaajaajumaarpusi aallaqqaataaniit najorsimagassinga .
43016002	Synagoginit peersikkumaarpaasi , allaammi ullut nalliukkumaarput ilissinnik toqutsisut isumaqalerfissaat taamaaliornermikkut Guuti kiffartuullugu .
43016003	Taamaaliussappullu Ataatarluunniit uangaluunniit ilisimannginnamisigut .
43016004	Taamatut oqaluffigaassi ullut taakku nalliuppata eqqaamaqqullugu tamakku ilissinnut oqaatigereersimagikka . Aallaqqaataaniilli tamatuminnga oqarfiginngilassi taamani najorassi .
43016005	Maanna aallartitsisinnukalerpunga , arlassinnillu ima aperineqanngilanga : Sumunnalerpit ?
43016007	Ilumoortorli ilissinnut oqaatigissavara : Qimagukkuma ilissinnut iluaqutaaginnassaaq . Qimagutinngikkumami Illersuisoq ilissinnut tikiutissanngilaq ; maanngali qimagukkuma Illersuisoq ilissinnukartikkumaarpara .
43016009	Ajortimik : tassa upperfiginngikkaannga ;
43016010	iluarnermik : tassa Ataatamut aallassasunga takussaassagissingalu ;
43016011	eqqartuussinermik : tassa silarsuup matuma naalagaanera eqqartuunneqartoq .
43016012	Suli oqaasissaqarfigigaluaqaassi , maannali artorallarpasi .
43016013	Tikiukkunili , tassa sallusuissutsip anersaavata , sallusuissut tamaat ilissinnut ilitsersuutigissavaa ; imminimmi pisunik oqalussangilaq , tusakkanili tamaasa oqaatigissavai piumaartussallu ilissinnut nalunaajaatigissallugit .
43016015	Ataatap pii tamaasa uanga pigaakka ; taamaattumik oqarpunga uanga pinnit pisunik nalunaajaaffigissagaasi .
43016016	Erniinnaq takussaassavassinga , sivitsunngitsorlu takoqqikkumaarpassinga . "
43016020	Ilumut , ilumut oqarfigaassi : Qiajumaarpusi kappialajumaarlusilu , silarsuarli nuannaarumaarpoq . Ilissi aliasukkumaarpusi , aliasunnersili nuannaarninngorumaarpoq .
43016021	Arnaq ernisuleraangami erngumasarpoq ernivissani nallermat ; ernereeraangamili naalliussimanini eqqarsaatigiunnaartarpaa silarsuarmut inunngortoqarnera nuannaarutiginermit .
43016022	Ilississaaq maanna aliasuppusi , takoqqikkumaarpassili ; taavalu uummatisi tipaatsussapput , tipaatsunnissinnillu arsaarneqassanngilasi .
43016023	Ullormi tassani apeqquteqarfigissanngilassinga . Ilumut , ilumut oqarfigaassi : Ataataq uanga atikkut sumik qinnuigigussiuk qinnutigisassinnik tunissavaasi .
43016024	Manna tikillugu uanga atikkut qinnuteqarsimanngilasi . Qinugitsi , taava tunineqassaasi , tipaatsunnersi naammalluinnaqqullugu .
43016025	Taamatut assersuutitigut oqaluffigaassi ; piffissaq nalliukkumaarpoq assersuutitigut oqalukkunnaarfissara , erseqqissumilli ilissinnut Ataatamik nalunaajaatiginniffissara .
43016027	Ataatammi nammineq asavaasi , asagassinga upperigassiullu Ataatamit pisuunera .
43016032	Piffissaq nalliukkumaarpoq , nalliutereerpormi , tamassi immikkut ornigassassinnut aallakaajumaarfissarsi uanga kiserngorutitillunga . Taamaakkaluartorli kisimiinngilanga Ataatap najormanga .
43016033	Taama oqaluffigaassi uakkut eqqisseqqullusi . Silarsuarmi naalliuuteqarpusi ; nikalloqinasili , silarsuarmut ajugaareerpunga . "
43017001	Jiisusi taama oqaluppoq ; isinilu qilammut aarlortippai oqarlunilu : " Ataataq , maanna piffissaq nalliuppoq . Ernerit naalannarsisiguk Ernermit naalannarsisitaaqqullutit ,
43017002	soorlu taanna inunnut tamanut naalaganngortikkit taassumunnga tunniussatit tamaasa
43017003	Inuunerlu naassaanngitsoq tassaavoq ilinnik , ilumut kisimi Guutiusumik aallartitannillu Jiisusi-Kristusimik , ilisimanninneq .
43017004	Nunarsuarmi naalannarsisippagit
43017005	Ataataq , maanna ilinni naalannarsisinnga , naalannassusermik silarsuaq pinngunngikkallarmalli uanga ilinni pigisannik .
43017006	Aqqit saqqummiuppara inunnut silarsuarmit uannut tunniussannut . Pigisatit taakku illit uannut tunniuppatit , taakkualu oqaatsitit aalajangiuppaat .
43017008	Oqaatsimmi uannut tunniussatit taakkununnga tunniuppakka , ilassivaallu ; ilumummi paasivaat uanga ilinnit pisuusunga , upperilerpaallu illiusutit uannik aallartitsisoq .
43017010	Uanga pikka tamaasa illit pigaatit , illillu pitit uanga pigaakka , taakkunanilu naalannarsivunga .
43017011	Uanga silarsuarmiikkunnaarpunga , taakkuli silarsuarmiipput , uangalu ilinnut pissaanga . Ataataq illernartutit , uannut tunniussimasatit illit atikkut aalajangersikkit uatsitut ataasioqatigeeqqullugit .
43017012	Uanga taakku najorallarakkit illit atikkut uannut tunniussakkut aalajangersippakka paaralugillu , tammartoqanngillallu ; erneq tammartussaatitaasoq kisimi tammarpoq - Allakkat eqquuteqqullugit .
43017013	Maanna ilinnut pissaanga ; taamalu oqaluppunga silarsuarmiitillunga , tipaatsuutiga tamakkiisumik imminni pigeqqullugu .
43017014	Illit oqaatsinnik tunivakka ; silarsuullu uumissorpai silarsuarmit pisuunngimmata , soorlu uanga silarsuarmit pisuunngitsunga .
43017015	Qinnutinngilakka silarsuarmit peerseqqullugit , paareqqullugilli ajortumut peqqunagit .
43017017	Sallusuissutikkut illernarsisikkit ; oqaatsitit sallusuissutaapput .
43017018	Soorlu illit uanga silarsuarmut aallartikkimma , uangattaaq taakku silarsuarmut aallartippakka .
43017019	Uanga imminut illernartippunga taakku pillugit , taakkuttaaq sallusuissutikkut illernartinneqarsinnaaqqullugit .
43017020	Qinnuppakka taakkuinnaanngitsut , aammattaarli taakkua oqaasiisigut uannut uppertunngorumaartut ,
43017021	tamarmik ataasioqqullugit , soorlu illit , Ataataq , uanniittutit uangalu ilinniittunga , taakkuttaaq aamma uatsinneeqqullugit silarsuarmut uppereqqullugu illit aallartikkimma .
43017022	Naalannassuseq uannut tunniussat taakkununnga tunniuppara ataasioqatigeeqqullugit , soorlu uagut ataasioqatigiittugut ,
43017023	uanga taakkunaniillunga illillu uanniillutit ataasioqatigiilluinnaqqullugit , silarsuarmut paaseqqullugu illit aallartikkimma taakkulu asagitit , soorlu uanga asagimma .
43017024	Ataataq , uannut tunniussatit uanneeqquakka najukkanni , taakkununnga takoqqullugu naalannassusera uannut tunniussat , asagammami silarsuaq tunngavilerneqanngikkallarmalli .
43017025	Ataataq naapertuilluartutit , silarsuup naluaatit , uangali ilisimavakkit , taakkualu nalujunnaarpaat illit aallartikkimma ;
43017026	aqqillu taakkununnga ilisimalersippara ilisimalersikkumaarlugulu , asannissuseq uannut asannissuserisat taakkunaneeqqullugu uangalu taakkunaneeqqullunga . "
43018001	Jiisusi taama oqaloreerami ajoqersukkani ilagalugit anivoq , kuunnguarlu Kedroni ikaarlugu naatsiivimmut tamaaniittumut iserpoq ajoqersukkani ilagalugit .
43018002	Judasittaaq , Jiisusimik killuutiginnittup naatsiivik taanna nalunngilaa Jiisusi ajoqersukkanilu tassani naapeqatigiikkajummata .
43018003	Taava Judasip sakkutuut paarsisuutitat aamma palasiunerit farisiiarillu naalaffimmi nakkutilliisuutitaat ilassarsiarai ; naatsiivimmukarpullu qullilisarlutik nanerussisarlutillu sakkulisarlutillu .
43018004	Jiisusip qanoq pineqarumaarnini tamaat ilisimareeramiuk sassarluni aperai : " Kina ujarpisiuk ? "
43018005	Akivaat : " Jiisusi Nazaretimioq . " Jiisusip oqarfigai : " Uangaavunga . " Ilagaattaaq Judasi Jiisusimik killuutiginnittuusoq .
43018006	Jiisusi oqarmat : " Uangaavunga , " tunuariarput nunamullu niverlutik .
43018007	Taava apereqqippai : " Kina ujarpisiuk ? " Akivaat : " Jiisusi Nazaretimioq . "
43018008	Jiisusip oqarfigai : " Uangaavunga ; taamammi oqarfigereerpassi , uangalu ujagarigassinga taava ilakka uku qimagutitiinnarsigit . "
43018009	Taamaalillunimi oqaasia una eqquutissaaq : " Uannut tunniussannik annaasaqanngilanga . "
43018010	Siimuut-Petrusilli panaq nassatani amullugu palasiunerup kiffaa panarpaa talerperlermik siutaarlugu ; kiffaq taanna Malkusimik ateqarpoq .
43018011	Jiisusi Petrusimut oqarpoq : " Panaq puuanut mangunniaruk ! Ermuseq Ataatap uannut tunniussaa imissannginnerpara ? "
43018012	Sakkutuut paarsisuutitat sakkutuullu naalagaata aamma juutit naalaffimmi nakkutilliisuutitaasa Jiisusi tigusaraat qilersorlugulu ;
43018013	siullermik ingerlappaat Annasimut Kajfasip ukioq taanna palasiunerusup sakianut .
43018014	Kajfasi taannaavoq juutinut siunnersuisoq pitsaanerunerarlugu inuiaat sinnerlugit inuk ataaseq toquppat .
43018015	Siimuut-Petrusip ajoqersukkallu ilaata allap Jiisusi malippaat . Ajoqersugaq taanna palasiunermut takornartaannginnami Jiisusi palasiunerup illuata kaajaluisaanut iseqatigaa ,
43018016	Petrusili isaaffiup silataani uniinnarpoq . Ajoqersukkap taassuma allap palasiunermut takornartaanngitsup anilluni arnaq isaaffimmik paarsisoq oqaloqatigeriarlugu Petrusi isertippaa .
43018017	Arnap kiffaasup isaaffimmik paarsisup Petrusi oqarfigaa : " Illit aamma angutip taassuma ajoqersugaasa ilagaatsit ? " " Naagga , taakkua ilaginngilaannga , " Petrusi akivoq .
43018018	Kiffat naalaffimmilu nakkutilliisuutitat qisunnik aamalisanik ikumatitsipput uunnasserlutik , qiianarmat . Petrusittaaq tassani uunnasseqatigai .
43018019	Taava palasiunerup Jiisusi apersorpaa ajoqersugaanik ajoqersuutaanillu .
43018020	Jiisusip akivaa : " Tamanut ammasumik silarsuarmut oqaluttarpunga . Tamatigut synagogini naalaffiullu silarliani juutit kikkulluunniit katersuuttarfiini ajoqersuisarpunga , isertorlungalu oqalunngisaannarpunga .
43018021	Sooq uanga aperaanga ? Tusarnaartikka aperikkit qanoq taakkununnga oqalussimaninnik ; taakkuami nalunngilaat qanoq oqaluffigisimagitsik . "
43018022	Jiisusi taama oqarmat naalaffimmi nakkutilliisuutitat ilaata sanianiittup isappaa oqarfigalugulu : " Palasiuneq taama akineqartarami ? "
43018023	Jiisusip akivaa : " Eqqunngitsumik oqarsimaguma eqqunngitsuunera uppernarsaruk , eqqortuuppalli sooq taava isappinga ? "
43018024	Taava Annasip qilersorsimasoq palasiunermut Kajfasimukaatitippaa .
43018025	Taama pisoqartillugu Siimuut-Petrusi tassani uunnasserpoq . Taava oqarfigaat : " Ilaa illit aamma ajoqersugaasa ilagaatsit ? " Petrusip tamanna miserratigaa oqarluni : " Naagga , ilaginngilaannga . "
43018026	Taava palasiunerup kiffaasa ilaat , Petrusip siutaagaata eqqarlia , oqarpoq : " Ilagalugu naatsiivimmiittutit takunnginnerpakkit ! "
43018027	Petrusi misiaqqippoq ; taamaalisorlu kukkukooq angutiviaq qarlorpoq .
43018028	Jiisusi Kajfasimiit naalagaatitap illorsuanukaappaat . Tamanna pivoq ullaannguugaa . Illorsuarmukaassisut namminneq tassunga isinngillat poorskisiummik nerinissaminnut mingutsikkumanatik .
43018029	Pilatusip annivigai oqarfigalugillu : " Inuk una sumik unnerluutiginiarpisiuk ? "
43018030	Akivaat : " Pinerluttuunngikkaluarpat ilinnukaassimassanngikkaluarparput . "
43018031	Pilatusip oqarfigai : " Taavami ilissi tiguniarsiuk inatsisisilu malillugit eqqartuullugu . " Juutit oqarput : " Uagut toqutsisinnaatitaanngilagut . "
43018032	Taamaalillutik Jiisusip qanoq toqunissaminik oqaasii eqquuttussanngorput .
43018033	Taava Pilatusi illorsuarminut iseqqilluni Jiisusi qaaqquaa oqarfigalugulu : " Illit juutit kunngigaatsit ? "
43018034	Jiisusi akivoq : " Isumannik taama oqarpit , allanilluunniit uanga pillunga taama oqarfigineqarsimavit ? "
43018035	Pilatusip akivaa : " Uanga juutiunerpunga ? Illinuna nammineq inuiaqativit palasiunerillu uannut pisikkaatsit . Qanoq ilioravit ? "
43018036	Jiisusip akivaa : " Uanga naalagaaffiga silarsuarmit matumannga pinngilaq . Uanga naalagaaffiga silarsuarmit matumannga pisuugaluarpat kiffama akiuullutik illersussagaluarpaannga juutinut pisinneqaqqunanga ; kisiannili naalagaaffiga silarsuarmit matumannga pinngilaq . "
43018037	Pilatusip oqarfigaa : " Taavami ilaa kunngiuvutit ? " Jiisusip akivaa : " Soorlu oqartutit , kunngiuvunga . Taamaattumik inunngorpunga , taamaattumillu silarsuarmut pivunga sallusuissut nalunaajaassutigissallugu . Sallusuissummit pisup kialluunniit nipiga tusartarpaa . "
43018038	Pilatusip oqarfigaa : " Sunaana sallusuissut ? "
43018039	Ilissinnili ileqquuvoq parnaarussat ilaata poorskimi uannit iperarneqartitaasarnera . Piumasaraasiuk juutit kunngiat ilissinnut iperagaatissagiga ? "
43018040	Akivaat ima suaarlutik : " Taanna pinnagu , Barabbali iperaruk ! " Barabba piiaasuuvoq .
43019001	Taava Pilatusip Jiisusi tiguaa iperartortillugulu .
43019002	Sakkutuullu kapinartulinnik nuiuussillutik niaqorusiorput niaquanullu atitillugu ; qallersaammillu aappallarissumik uligusserpaat
43019003	saavanullu periarlutik oqarfigalugu : " Ataqqinarsigit , juutit kunngiat ! " Isattarpaallu .
43019004	Pilatusi aneqqippoq juutillu oqarfigalugit : " Maanna ilissinnut anisissavara ilisimaqqullusiuk pisuutinngikkiga . "
43019005	Taava Jiisusi anivoq kapinartulimmik niaqoruteqarluni aappallarissumillu qallersaateqarluni . Pilatusip oqarfigai : " Takussagissi inuk ! "
43019006	Palasiunerit naalaffimmilu nakkutilliisuutitat takugamikku suaarput : " Sanningasulimmut kikiattoruk , sanningasulimmut kikiattoruk ! " Pilatusip oqarfigai : " Taava ilissi tigullugu sanningasulimmut kikiattorniarsiuk , uangami pisuutinngilara . "
43019007	Juutit akivaat : " Inatsiseqarpugut , inatsillu taanna malillugu toqutaasussaavoq imminut Guutimut erneritikkami . "
43019008	Pilatusip oqaatsit taakku tusaramigit suli siooratsanneruvoq ,
43019009	illorsuarmullu iseqqippoq Jiisusilu oqarfigalugu : " Sumit pivit ? " Jiisusilli akinngilaa .
43019010	Taava Pilatusip oqarfigaa : " Akiumanngilinga ? Nalugakku pissaaneqartunga iperarneqartissinnaallutit pissaaneqartungalu sanningasulimmut kikiattorneqartissinnaallutit ? "
43019011	Jiisusip akivaa : " Pissaaneqanngilluinnarputit qanoq iliorfigisinnaassallunga
43019012	Tamanna tunngavigalugu Pilatusip iperarniaraluarpaa , juutilli suaartarput : " Taanna iperarukku kaasarimut ikinngutaassanngilatit . Kinaluunniit imminut kunngiutittoq kaasarimut assortuisuuvoq . "
43019013	Pilatusip oqaatsit taakku tusaramigit Jiisusi anisippaa ; namminerlu ingippoq eqqartuussisup issiavianut Nunniukkamik - hebræerisut Gabbatamik - taaneqartumiittumut .
43019014	Tamanna pivoq ullormi poorskimut piareersarfiusumi nalunaaquttap-akunnerisa arfernata missaani . Pilatusi juutinut oqarpoq : " Takussagissi kunngersi ! "
43019015	Taava inuit suaarput : " Peerli , peerli , sanningasulimmut kikiattoruk ! " Pilatusip oqarfigai : " Kunngersi sanningasulimmut kikiattussanerpara ? " Palasiunerit akipput : " Kaasari kisiat kunngigaarput . "
43019017	sanningasulissanilu nammineq ersullugu ingerlappaa qattunermut Niaqornamik , hebræerisut Golgatamik , atilimmut ;
43019018	tassanilu sanningasulimmut kikiattorpaat allat marluk ilagitillugit , taakku avallinngorlugit Jiisusilu qiterlinngorlugu .
43019019	Pilatusi allagartaliorsimavoq sanningasulimmullu ivertillugu . Ima allassimavoq : " Jiisusi Nazaretimioq , juutit kunngiat . "
43019020	Allagartaq taanna juutit amerlasuut atuarpaat Jiisusip sanningasulimmut kikiattorneqarfia illoqarfimmut qanittumiimmat allagartarlu allassimammat hebræerisut , latiinerisut grækerisullu .
43019021	Taava juutit palasiuneri Pilatusimut oqarput : " Ima allaqinak : " Juutit kunngiat " , imali : " Juutinut kunngiunerartoq " . "
43019022	Pilatusi akivoq : " Allakkakka allagaraakka . "
43019023	Sakkutuut Jiisusi sanningasulimmut kikiattoreeramikku atisai tigoriarlugit sisamanngorlugit immikkoortiterpaat , immikkoortoq ataaseq sakkutuumut ataatsimut . Aamma ilupaava tiguaat ; taannali mersorlugu katitigaanngilaq , nuilaaniilli ataanut ikaartitigaalluni ilivitsoq ;
43019024	taamaattumik imminnut ima oqaluupput : " Taanna aggornagu immeraatigisigu kia pissaneraa . " - taamaalillutimmi oqaatsit Allakkaniittut eqquutissapput : Atisakka imminnut agguaappaat ilupaaralu immeraatigalugu .
43019025	Jiisusip sanningasuliata killinnguaniipput anaanaa , ajaa , Maria Klopap nulia Maria-Magdalenelu .
43019026	Jiisusip anaanani sanianiittorlu ajoqersugaq asasani takugamigit anaanani oqarfigaa : " Arnaq-aa , aajuna ernerit . "
43019027	Taava ajoqersugaq oqarfigaa : " Aajuna anaanat . " Taamanerniit ajoqersukkap imminiitilerpaa .
43019028	Taavaa Jiisusip nalunnginnamiuk maanna tamarmik naammassineqartut Allakkallu eqquutissammata oqarpoq : " Imerusuppunga . "
43019029	Tassaniippoq immersagaq seernartumik imalik . Taava svampi seernartumik milluarteriarlugu isopip kanaartaanut ikkullugu qarnanut tutsippaat .
43019030	Jiisusi seernartumik pereerami oqarpoq : " Naammassivoq . " Niaqqunilu ukuppaa anerningerlunilu .
43019031	Ulloq taanna piareersarfiummat juutit Pilatusi qinnuigaat kikiattugaasut saarngi nallorteqqullugit timaallu aqqarneqaqqullugit sabbatimi sanningasulimmiiginnaqqunagit , sabbatimi taanna pingaartorsuummat .
43019032	Taava sakkutuut ornigullutik Jiisusip kikiattugaaqataasa , siulliup aappaatalu , saarngi nallorpaat .
43019033	Jiisusi tikikkamikku takugamikkulu toqoreersimasoq saarngi nallunngilaat ,
43019034	sakkutuulli ilaata qalugiusaminik saneraatigut kapivaa , erniinnarlu aak imerlu anialerput .
43019035	Tamatuminnga takunnittup tamanna nalunaajaatigaa ilississaaq uppeqqullusi . Nalunaajaataa ilumoortuuvoq , nalunngilaalu eqqortumik oqalulluni .
43019036	Tamanna pivoq oqaatsit allakkaniittut uku eqquuteqqullugit : " Saarngi nallorneqassanngillat . " -
43019037	aamma oqaatsit allakkaniittut allat uku : " Kapisartik qiviassavaat . "
43019038	Taava Josefip Arimatæamiup Jiisusimut ajoqersugaasup juutilli annilaangagalugit ajoqersugaanerminik isertuussisup Pilatusi qinnuigaa Jiisusip timaa aqqarumallugu ; Pilatusillu akuerimmani aqqariartorpaa .
43019039	Aamma Nikodemusi , taanna qanga unnuaanerani Jiisusimut ornigussimasoq , tikiuppoq nassarlugu tarnut myrramik aloemillu akuugaq pundit 100-t missingat .
43019040	Taava Jiisusip timaa tiguaat ilupaassianillu tarnutinik tipigissaatitalinnik nimerlugu , juutini ilisinermi ileqquusut malillugit .
43019041	Jiisusip kikiattugaaffiani naatsiiveqarpoq , tassaniipporlu iliviliaq nutaaq suli ilisiffigineqarsimanngitsoq .
43019042	Ulloq tassaammat juutit piareersarfigisaat iliviliamut tassunga ilivaat , qanittuatsiaammat .
43020001	Sabbatip-akunnerata ulluisa siullianni , ullaaralaannguugaa suli taartoq , Maria-Magdalene ilivermut pivoq ; takuaalu ujarak ilivermit peerneqarsimasoq .
43020002	Taava arpaannaq Siimuut-Petrusi ajoqersugarlu alla , taanna Jiisusip asasaa , ornippai oqarfigalugillu : " Naalagaq ilerfanit peersimavaat , sumullu ilisimaneraat naluarput . "
43020003	Taava Petrusi ajoqersugarlu alla taanna anipput ilivermukarniarlutik .
43020004	Arpaqatigiikkaluarlutik ajoqersugaq alla taanna Petrusimit oqilanerugami siulliulluni ilivermut annguppoq ;
43020005	ilivermullu alakkarami takuai ilupaassiat nermutit tassaniittut , ilivermulli isinngilaq .
43020006	Siimuut-Petrusi kingulliulluni anngukkami ilivermut iserpoq , takuaalu tassaniittut ilupaassiat nermutit
43020007	annoraaminerlu Jiisusip niaquata uligisimasaa ; taanna ilupaassianut nermutinut ilaanani imusimalluni immikkoorluni inissisimavoq .
43020008	Taava ajoqersugaq taanna alla , siulliulluni ilivermut annguttoq iserpoq ; takunnillunilu upperpoq .
43020009	Tamannami tikillugu toqusunit makittussaaneranik oqaatsit Allakkaniittut suli paasinngilaat .
43020010	Taava ajoqersukkat kingumut angerlarput .
43020011	Mariali ilerfup silataaniippoq qiallunilu . Suli qialluni ilivermut alakkarami
43020012	takuai inngilit qaqortunik atisallit marluk Jiisusip timaata inigisimasaaniittut , aappaa niaquata nalaani aappaalu isigaasa nalaanni .
43020013	Taakkua oqarfigaat : " Arnaq-aa , sooq qiavit ? " Akivai : " Naalagara aallarussimammassuk sumullu ilisimaneraat nalugakku . "
43020014	Taama oqareerluni allamut qiviarami takulerpaa Jiisusi tamaani qeqartoq , naluaali Jiisusiusoq .
43020015	Jiisusip oqarfigaa : " Arnaq-aa , sooq qiavit ? Kina ujarpiuk ? " Naatsiivilerisuutikkamiuk akivaa : " Naalagaq , illit allamut nuussimagukku ilisimatinnga sumut ilinerit , aaniassagakku . "
43020016	" Maria ! " , Jiisusip oqarfigaa . Taava Mariap qiviarlugu hebræerisut oqarfigaa : " Rabbuni ! " - imaappoq : Ajoqersuisoq .
43020017	Jiisusip oqarfigaa : " Uninngateqinanga , suli Ataatamut pavunnannginnama ; qatanngutikkali oqarfigiartukkit : Pavunnalerpungagooq uanga Ataatannut ilissilu Ataatassinnut , uanga Guutinnut ilissilu Guutissinnut . "
43020018	Taava Maria-Magdalenep ajoqersukkat ornillugit oqaluttuuppai Naalagaq takusimallugu taamalu oqaluffigigaani .
43020019	Ulloq taanna sabbatip-akunnerata ulluisa siullianni unnukkut ajoqersukkat matut parnaarlugit inimi katisimatillugit - juutimmi annilaangagigamikkit - Jiisusi tikiuppoq akornanniilerluni oqarfigalugillu : " Eqqissigitsi ! "
43020020	Taama oqarfigereeramigit assani saneqqanilu takutippai . Ajoqersukkat nuannaalerput Naalagaq takugamikku .
43020021	Jiisusip oqarfigeqqippai : " Eqqissigitsi ! Soorlu Ataatap aallartikkaanga , uangattaaq aallartippassi . "
43020022	Taama oqareerami anersaartorfigai oqarfigalugillu : " Anersaaq Illernartoq pigilersiuk !
43020023	Ajortaannik isumakkeerfigisasi isumakkeerfigineqassapput , isumakkeerfigiumanngisasi isumakkeerfigineqassanngillat . "
43020024	Tuuma Didymosimittaaq taaneqartartoq aqqaneq-marluk ilaat , Jiisusi tikiummat najuutinngilaq .
43020025	Ajoqersugaqataasa oqarfigaat : " Naalagaq takuarput . " Tuumali oqarpoq : " Assaani kikissat inikui takunngikkukkit tikeralu taakkununnga mangunngikkukku assagalu saneraanut mangunngikkukku tamanna upperilissanngilara . "
43020028	Tuuma akivoq : " Naalagara , Guutigalu ! "
43020029	Jiisusip oqarfigaa : " Takugamma upperputit . Pilluarput takunninngikkaluarlutik uppertut . "
43020030	Jiisusi aamma amerlasuunik allanik nalunaaqutiliorpoq ajoqersukkami takkuanni ; tamakku mappersakkami uani allaatigineqanngillat .
43020031	Makkuli allattorneqarsimapput ilissinnut uppereqqullugu Jiisusi Kristusiusoq , Guutip ernera , ilissilu uppertuususi aqqagut inooqqullusi .
43021002	Siimuut-Petrusi , Tuuma Didymosimittaaq taaneqartartoq , Nathanaeli Kanamit Galilæamiittumit pisoq , Zebedæusip erneri Jiisusillu ajoqersugaasa ilaat allat marluk tamaaneeqatigiipput .
43021003	Siimuut-Petrusip oqarfigai : " Aalisariarniarpunga . " Ilai oqarput : " Ilagissavatsigit . " Umiatsiaamukariarlutik ikipput , unnuarli taanna pisaqanngillat .
43021004	Ullaaralaannguusoq Jiisusi tatsip sinaani qeqarpoq , ajoqersugaasali Jiisusiunera naluaat .
43021006	Oqarfigai : " Umiatsiaap talerpiatungaagut qassuserussi pisaqassaasi . " Qassuseramik aalisakkat amerlangaarmata qassutit qaqinneq artulerpaat .
43021007	Ajoqersugaq Jiisusip asasaa Petrusimut oqarpoq : " Naalagaq-una ! " Siimuut-Petrusip tusaramiuk taanna tassaasoq Naalagaq qallersaanni ateriarlugu , atisaqanngikkaluaramimi , imaanut tingivoq .
43021013	Jiisusip ornillugit timiusaq tigoriarlugu taassuminnga tunivai , taamattaarlu nerpinnik .
43021014	Tassa Jiisusip toqusunit makinnermi kingorna pingajussaanik ajoqersukkaminut saqqummernera .
43021015	Nerereeramik Jiisusi Siimuut-Petrusimut oqarpoq : " Siimuut , Johannesip ernera , ilannit allanit asaneruinga ? " Akivaa : " Aap , Naalagaq , nalunngilat asagikkit . " Jiisusip oqarfigaa : " Savaaraatikka paarikkit ! "
43021016	Suli aappassaanik oqarfigaa : " Siimuut , Johannesip ernera , asavinga ? " Akivaa : " Aap , Naalagaq , nalunngilat asagikkit . " Jiisusip oqarfigaa : " Savaatinnik paarsisuugit . "
43021017	Jiisusip pingajussaanik oqarfigaa : " Siimuut , Johannesip ernera , asavinga ? " Petrusi aliasulerpoq pingajussaanik aperimmani : " Asavinga ? " Akivaalu : " Naalagaq , tamanik nalusaqanngilatit , nalunngilat asagikkit . " Jiisusip oqarfigaa : " Savaatikka paarikkit .
43021019	Tamatumuuna oqaatiginiarpaa toqumik qanoq ittumik Guuti naalannarsisikkumaaraa . Nangillunilu oqarpoq : " Malinnga . "
43021020	Petrusi qiviarami takuaa ajoqersugaq Jiisusip asasaa malinnaasoq , tassa taanna nereqatigiinnermi Jiisusi qaninnerpaallugu saavani inissisimasoq imalu aperisoq : Naalagaq , kiaana killuutigiumaaraatit ?
43021024	Taanna tassaavoq ajoqersugaq matuminnga nalunaajaasoq allaatiginnittorlu , ilisimavarpullu nalunaajaataa ilumoortuusoq .
43021025	Jiisusi aamma allarpassuarnik naammassisaqarpoq ; ataasiakkaat tamaasa allaatigissagaluaraanni isumaqarpunga mappersakkat allanneqartussat silarsuarmi tamarmi inissaqarnavianngikkaluartut .
44001001	Theofilusi ! Mappersakkami allakkanni siullermi oqaluttuuppakkit Jiisusip qanoq sulineranik ajoqersuineranillu aallaqqaataaniit
44001002	ulloq qilaliartitaaffini tikillugu , apustilit qinikkani Anersaakkut Illernartukkut peqqusiffigereerlugit .
44001003	Anniarnermi toqunermilu kingornagut Jiisusip ajoqersukkani saqqummerfigisarpai amerlasuunik uppernarsaateqarluni ilumut uumagami , ullunimi 40-ni taakkununnga takutittarami Guutillu naalagaaffia eqqartortarlugu .
44001004	Nereqatigigamigillu peqquai Jerusalemi qimassanngikkaat utaqqissagaalli Ataatap neriorsuutigisaa - " taanna pillugu oqartunga tusarsimavassinga :
44001005	Johannesi imermik kuisisarpoq , ilissili ullut amerlanngitsut qaangiuppata Anersaamik Illernartumik kuineqarumaarpusi . "
44001006	Katisimatillutik Jiisusi aperaat : " Naalagaq , maannakkununa Israelikkunnut naalagaaffik kingumut pilersinniarit ? "
44001007	Akivai : " Piffissarititat nalunaaquttallunniit-akunneri Ataatap nammineq pissaanermigut aalajangigai ilissi ilisimasussaanngilasi .
44001008	Anersaalli Illernartup tikippasi pissatsitaajumaarpusi , nalunaajaasigissavassilu Jerusalemimi Judæamilu tamarmi Samariamilu nunarsuullu isua tikillugu allaat . "
44001009	Tamanna oqaatigereeramiuk isigitillugit qangattartitaavoq , nuissallu taakkununnga ersikkunnaarsippaa .
44001010	Qangattarnerani qilammut nakkussitillugit angutit marluk qaqortunik atisallit akornanniileriataarput .
44001011	Taakkulu oqarput : " Galilæamiuususi ! Sooq qilammut isigivisi ? Jiisusi taanna ilissinnit qimagutitinneqarluni qilaliartitaasoq taamatut tikiuteqqikkumaarpoq , soorlu qilammukartoq takugissi . "
44001012	Taava Jerusalemimut uterput Uuliap Qaqqaanit Jerusalemip eqqannguani sabbatikkut ingerlavigisariatut ungasitsigisumiittumit .
44001013	Illoqarfimmut pigamik inimut qullermut isersimaarfigisartakkaminnut majuarput ukuullutik : Petrusi Johannesilu , Jaaku Andreasilu , Filipi Tuumalu , Bartholomæusi Matthæusilu , Jaaku Alfæusip ernera Siimuullu zelotiusoq Judasilu Jaakup ernera .
44001014	Taakku tamarmik isumaqatigiillutik qinusarnertik aalajangiuppaat , arnat , Jiisusip anaanaa Maria Jiisusillu qatanngutai ilagalugit .
44001016	" Qatanngutikka ! Oqaatsit Allakkaniittut Anersaap Illernartup Daavip qarnagut Judasi Jiisusimik tigusisut aqqutissaannik ilitsersuussisoq pillugu siumut oqaatigisai eqquuttariaqarput .
44001017	Judasimmi uagut ilagigaluarpaatigut kiffartuussinermilu tamatumani peqataatitaasimalluni .
44001018	Suliapilummini akissarsiarisimasani narsaatisissutigisimavai , kussanngaarlunili nakkarami qaarpoq , erlaviilu tamarmik anipput .
44001019	Tamannalu Jerusalemimiunit tamanit ilisimaneqalerpoq narsaallu taanna taakkua namminneq oqaasiisut taaneqartarluni Hakeldama , tassa Narsaat Aattalik .
44001020	Tussiaatinimi ima allassimavoq : Illua inuerukkili , najugarineqanngikkililu ,
44001021	Taamaattumik angutit taakkua Naalagaq Jiisusi akornatsinniikkallarmat ,
44001022	tassa Johannesip kuisineraniilli Jiisusip uatsinnit qimagutititaalluni qilaliartitaaffia tikillugu , uatsinni najuuttuarsimasut ilaat peqatigaluta toqusunit makinneranik nalunaajaasuusariaqarpoq . "
44001024	qinuppullu : " Naalagaq , illit inuit tamarmik uummataannik ilisimasuusutit , paasisitsigut taakkua marluk arlaat kina qinersimanerit
44001026	Taava taakku immeraassutigaat , immeraatillu Matthiasi eqqorpaa , taannalu apustilitut naatsorsuussaalerpoq taakku aqqanillit ilagalugit .
44002001	Ulloq piinsi nalliummat tamarmik katisimapput .
44002002	Tassanngaannarlu perpaluk anoraasuarsuartut qilammit tutsiuppoq , illulu isersimaffigisaat tamaat ulikkaarpaa .
44002003	Oqqallu innertut ittut taakkununnga takutipput tamaasalu immikkut tuffigalugit .
44002004	Taava tamarmik Anersaamik Illernartumik ilumioqangaalerput allamiullu oqaasii atorlugit oqalulerput Anersaap oqaasissiuinera naapertorlugu .
44002005	Jerusalemimi najugaqarput juutit upperluartut inuiaqatigiinnit qilaap ataaniittunit tamanit pisut .
44002006	Perpaluk taanna tutsiummat inuit ussagarput , ularussippullu tamarmik immikkut namminneq oqaatsitik atorlugit oqaluttut tusaramikkit .
44002007	Tupigusunnermit uippallerput aperalutillu : " Ila oqaluttut uku tamarmik Galilæamiuunnginnerpat ?
44002008	Qanormiuna immat tamatta immikkut inunnguutsitsinnit oqaatsivut tusaasinnaagivut ?
44002009	Uagut partheriusugut , mederiusugut elamikkuusugullu - uagut najugaqartugut Mesopotamiami , Judæami Kappadokiamilu , Pontusimi nunallu immikkoortuani Asiami ,
44002010	Frygiami Pamfyliamilu , Egyptenimi Kyrenemilu Libyamiittumi - uagut Romamiusugut nunasisut ,
44002011	juutiusugut juutillu upperisaannut ilanngussimasugut , Kretamiusugut Arabiamiusugullu - tusarpavut Guutip tupinnangaartuliai uagut nammineq oqaatsivut atorlugit oqaatigigaat . "
44002012	Tamarmik uippallerput , paatsiveerunnerminnilu imminnut apersorput : " Susoqartoq-una ? "
44002013	Allalli mitallerput oqarlutillu : " Viinniminguna tungusunnitsumik imersimagamik aalakoortut . "
44002017	Ullussani kingullerni pissaaq , oqarpoq Guuti : Anersaannit kuisiumaarpunga inunnut tamanut . Ernisi panisilu siulittuissapput inuusuttortasi takorluugaqarumaarput , utoqqartasilu sinnattorumaarlutik .
44002018	Anersaara kuiumaarpara allaat inussiaatinnut angutinut inussiaatinnullu arnanut ullussani taakkunani , siulittuissappullu .
44002019	Pavani qilammi tupinnartuliorumaarpunga , nunamilu nalunaaqutinik saqqummersitsiumaarpunga , aammik innermillu putsumillu ipisaanngunartumik .
44002020	Seqineq allanngussaaq taarnerinnaalerluni qaammallu aanngorluni , Naalakkap ullussaa pingaaqisoq nuanningaartorlu nalliutinngikkallartillugu .
44002021	Kinaluunniillu Naalakkap aqqanik torlorfiginnittoq annaanneqarumaarpoq .
44002022	Israelikkuususi , oqaatsit uku tusarsigit : Jiisusi Nazaretimioq - angut Guutimit ilissinnut qinigaasoq malunnangaartuliatigut tupinnartuliatigullu nalunaaqutiliatigullu Guutip taassumuunakkut akornassinni suliaasigut , soorlu nammineq nalunngikkissi -
44002023	taanna ilissinnut tunniunneqarpoq Guutip aalajangereersimasaa siumullu nalunngeriigaa naapertorlugu , inatsisinillu unioqqutitsisut assaasigut sanningasulimmut kikiattorparsi toqullugulu .
44002024	Guutilli toqup annernartui kipitillugit toqusunit makitippaa toqup tigusarisimajuarneq sapermagu .
44002025	Taannami pillugu Daavi oqarpoq : Naalagaq takkunniitittuaannarpara , taanna talerpimma tungaaniippoq patajaatsooqqullunga .
44002026	Taamaammat uummatiga nuannaartarpoq , oqaralu qiimmattarpoq , ilumut , timiga neriuummi ineqassaaq .
44002027	Toqusummi inaanniitiinnarnianngilarma , illernartortat aserornermik takusaqartinnianngilat .
44002028	Ajoqersuupparma inuunermut aqqutaasunik , nuannaarnermik qaarsillartikkumaarparma kiinnavit saani .
44002029	Qatanngutit , ataataanerpaaq Daavi pillugu isertuarnanga ilissinnut oqassaanga : Taanna toquvoq ilisaallunilu , ilerralu ulloq manna tikillugu uatsinniippoq .
44002030	Pruffiitiugamilu nalunagulu Guutip uppernarsaaffigisimagaa kinguaami ilaat issiavissaarsuarmini issiajumaartoq
44002033	Taanna Guutip talerpianut qutsissisitaavoq neriorsuullu malillugu Anersaaq Illernartoq Ataatamit pisimallugu , taannalu maannakkut kuivaa . Tamassaavorlu ilissi takusarsi tusagarsilu .
44002034	Daavimi qilammut qangattanngilaq , namminerli oqarpoq : Naalagaq naalakkannut oqarpoq : Talerpimma tungaanut inginniarit ,
44002035	akeqqatit uannit tummarfiliunneqarserlugit illit isikkannut !
44002036	Taava Israelikkunnut tamanut qularnarunnaassaaq Jiisusi taanna sanningasulimmut kikiattugarsi Guutip Naalaganngortillugulu Kristusinngortissimagaa . "
44002037	Oqaatsit tamakku tusaramikkit uummatimikkut anniutigaat Petrusilu apustileqataalu aperalugit : " Qatanngutit , qanoq iliussaagut ? "
44002038	Petrusip akivai : " Allamik isumataaritsi , Jiisusi-Kristusillu aqqani tamassi kuisigitsi ajortissi isumakkeerneqaatissaannik , taava Anersaaq Illernartoq tunissutisiarissavarsi .
44002039	Neriorsuummi ilissinnut qitornassinnullu atuuppoq , aammattaaq ungasissuniittunut tamanut Naalakkap Guutitta qaaqqujumaagaanut . "
44002040	Oqaatsinillu allarpassuarnik Petrusi nalunaajaavoq oqaaqqissaarlugillu oqarluni : " Eqqarleriinnit killormoortunit ukunannga annaanneqartinniaritsi ! "
44002041	Oqaasiinik ilassinnittut kuisipput , ullorlu taanna inuit 3.000-ingajaat ilagiinnut ilanngutitaapput .
44002042	Apustilit ajoqersuinerat , peqatigiinneq timiusallu aggorneqartarnerat qinusarnerillu aalajangerfigaat .
44002043	Tamarluinnarmik ersinermik tikinneqarput , tupinnartuliarpassuillu nalunaaqutillu apustilitigut pipput .
44002044	Uppertulli tamarmik peqatigiipput , suullu tamaasa pigeqatigiippaat .
44002045	Nunaatitik pigisatillu tunisarpaat aningaasallu agguaattarlugit ataasiakkaat pisariaqartitaat naapertorlugu .
44002047	Guuti unnersiutigisarpaat tamanillu nuannarineqarlutik . Naalakkallu annaanneqartut ullut tamaasa ilanngutitittarpai .
44003011	Angutip taassuma Petrusi Johannesilu ilagiinnalerpai , inuillu tamarmik tupigusoqalutik Salomop Sukaliutaa katersuuffigaat .
44003013	Aaperaap Guutiata Iisaallu Guutiata Jaakullu Guutiata , uagut siuaasatta Guutiata , naalannarsisissimavaa kiffani Jiisusi ilissi Pilatusimut killuutigisarsi miserratigisarsilu , naak taanna aalajangereersimagaluartoq iperarumallugu .
44003014	Ilissili illernartoq iluartorlu miserratigaarsi piumasaralugulu inuarsimasup saammaanneqarnissaa .
44003015	Inuunerup naalagaanera toqupparsi , Guutilli toqusunit makitippaa . Tamatuminnga uagut ilisimannittuuvugut .
44003017	Qatanngutit , nalunngikkaluarpara ilisimaatsuunissinni taamaaliortusi siulersortisi assigalugit ;
44003018	Guutilli taamaalilluni eqquutitippaa pruffiitit tamaasa aqqutigalugit siumut oqaatigeriikkani , tassa tanitani anniassasoq .
44003019	Taamaattumik allamik isumataaritsi saanniarlusilu ajortisi piiarneqaqqullugit ;
44003021	Taanna qilammi najugaqassaaq ullut suut tamarmik iluarsiffissaat nalliutserlugit , soorlu Guuti itsarsuarli pruffiitimigut illernartutigut nalunaajaasimasoq .
44003022	Mosesimi ima oqarpoq : " Naalakkap Guutissi pruffiiti uattut ittoq ilissi nammineq ilarsi , ilissinnut saqqummersikkumaarpaa ; taanna naalassavarsi qanoq ittumilluunniit nalunaajaaffigippasi .
44003023	Kinaluunniilli pruffiitimut taassumunnga naalanngitsoq inuiaat akornannit nungutitaassaaq . "
44003025	Ilissi pruffiitinut angerutsimullu Guutip siuaasassinnut angerutigisaanut qitornaavusi , Aaperaamut ima oqarmat : " Illit kinguaassakkut nunarsuarmi eqqarleriit tamarmik pilluaqqunarsissapput . "
44003026	Guutip kiffani makitillugu ilissinnut aallarteqqaarpaa pilluaqqoqqullusi ajussusersi tamassi immikkut tunukkussiuk . "
44004001	Inunnut oqalutsillugit palasit naalaffimmilu nakkutilliisut naalagaat saddukiiarillu tikiupput .
44004002	Kamaatigaat inuit ajoqersormatigit Jiisusikkullu toqusunit makinnissaq nalunaajaatigalugu .
44004004	Oqaatsimilli tusartut ilarpassui uppertunngorput , angutillu amerlassusiisa 5.000-it missiliulerpaat .
44004006	palasiuneq Annasi , Kajfasi , Johannesi Alexanderilu palasiunerillu eqqarlii allat .
44004007	Petrusi Johannesilu aavaat aperalugillu : " Pissaaneq suna atorlugu kiallu aqqani taamaaliorpisi ? "
44004008	Anersaamik Illernartumik ilumioqangaalerluni Petrusip akivai : " Ilissi Israelikkunnut siulersuisuususi utoqqaanertaasusilu !
44004010	taava ilissi tamassi , allaammi Israelikkut tamassi , ilisimassavarsi angut taanna saassinni qeqartoq ajorunnaarsinneqarmat Jiisusi-Kristusip , Nazaretimiup , ilissi kikiattukkassi Guutilli toqusunit makitissimasaata aqqani .
44004011	Jiisusi taannaavoq ujarak ilissinnit illuliortunit narrugisaasoq teqeqquullunili tunngaviusoq .
44004012	Allakkullumi annaffissaqanngilaq , ilami inuit qilaap ataani atermik allamik tunineqarsimanngillat annaanneqaatissatsinnik . "
44004016	" Inuit taakku qanoq pissavavut ? Taakkunuunami nalunaaqummik erseqqissumik pisoqarsimavoq Jerusalemimi najugaqartunut tamanut arajutsisassaanngitsumik , tamannalu miserratigisinnaanngilarput .
44004018	Kingumut iseqquaat inerterlugillu kingorna Jiisusip aqqani ajoqersueqqunagit nalunaajaaqqunagillu .
44004024	Tamanna tusaramikku tamarmik ataatsikkut nillerput Guutimullu qinullutik : " Naalagaq , illit qilammik nunamillu immamillu taakkunaniittunillu tamanik pinngortitsisutit ,
44004025	illit Anersaakkut Illernartukkut kiffat Daavi nagguigisarput aqqutigalugu oqartutit : Sooq inuiaqatigiit pikitsitsippat ? Sooq inuiaat pilersaarusiorpat iluatsittussaanngitsunik ?
44004026	Nunarsuup kunngii saassussinialerput , naalagaanerit iligiilerput Naalakkamut taassumalu tanitaanut akerartorlutik .
44004027	Ilumummi kiffat illernartoq Jiisusi tanissimasat assortorlugu illoqarfimmi matumani iligiilersimapput Herodesi Pontiusi-Pilatusilu , inuiaat Israelillu naggueqatigiissortaat peqatigalugit ,
44004028	illit assavit piumassutsivillu pisussatut aalajangersimasaat suliariumallugu .
44004029	Maannalu Naalagaq , sioorasaarutaat arajutsinaveersaakkit , kiffatillu pisinnaatikkit oqaatsit siooranngivillutik oqaatigeqqullugu ;
44004030	assat isatsiguk ajorunnaarsitsisillugu nalunaaqutit tupinnartuliallu kiffavit illernartup Jiisusip aqqagut peqqullugit . "
44004032	Uppertorpassuit tamarmik uummatimikkut tarnimikkullu ataasiupput ; arlaannaataluunniillu pigisani namminiinnaq pigisaminik taaneq ajorpaa , tamarmilli suut tamaasa pigeqatigiippaat .
44004033	Apustilit Naalakkap Jiisusip toqusunit makinnera pikkunartumik nalunaajaatigaat , tamarmillu nuannarineqangaarput .
44004034	Taamaattumillu taakkua akornanni ajorsartoqanngilaq , tassami nunaammik illumilluunniit pigisaqartut taakku tunillugit aningaasat pissarsiatik aggiuttarpaat
44004035	apustilillu isigaasa saavannut ilisarlugit ; taakkualu aningaasat agguaattarpaat ataasiakkaat pisariaqartitsinerat naapertorlugu .
44004036	Josefip Levikkuusup Cypernimit pisup apustilit Barnabamik , tassa Tuppallersaatip erneranik , taaguuteqartitaata
44005002	uia nuliani ilisimaqatigalugu aningaasanik toqqorsivoq ilaannaallu aggiullugit apustilit isigaasa saavannut ilivai .
44005003	Taava Petrusi oqarpoq : " Anania , sooq Saatanip uummatit ulikkaarsimavaa Anersaamut Illernartumut sallutillutit aningaasallu nunaativit akiata ilai toqqortillugit ?
44005005	Ananiap oqaatsit tamakku tusaramigit uppippoq anerningerlunilu ; tamatuminngalu tusartut tamarmik ersingaaleqaat .
44005012	Nalunaaqutiliat tupinnartuliallu amerlasuut apustilit assaasigut inunni pisarput . Tamarmillu peqatigiillutik Salomop Sukaliutaaniittarput .
44005014	Taamaattoq Naalakkamut uppertut ilanngussortuarput , angutit arnallu amerlaqisut .
44005015	Allaammi napparsimasut aqqusinernut annissortarpaat siniffinnut nallavinnullu inissittarlugit Petrusi sanioqquppat tarraannaanilluunniit taallinneqaqqugaluarnermit .
44005017	Taava palasiuneq isumaqatinilu tamarmik , tassa immikkoorniaqatigiit saddukiiarit , sassarput ilungersoqalutik ;
44005019	Unnuakkulli Naalakkap inngiliata parnaarussiviup isaaffii ammarpai anisillugillu oqarluni :
44005028	oqarluni : " Erseqqivissumik inerteraluarpassi atikkut tamatumuuna ajoqersueqqunasi , taamaattorli Jerusalemi ajoqersuutissinnik tamakkerparsi angutillu taassuma aavanut pisuutinniarluta . "
44005029	Petrusi apustilillu akipput : " Guuti inunnit naalattariaqarneruvoq .
44005030	Siuaasatta Guutiata Jiisusi ilissi qisummut nivinngarlugu toqutarsi makitippaa .
44005031	Taanna Guutip talerpimmi tungaani akitsisippaa naalagaaninngortillugu annaassisunngortillugulu Israelikkut tuniumallugit allamik isumataarnermik ajortillu isumakkiigaanerannik .
44005032	Tamatumunnga ilisimannittutut nalunaajaasuuvugut , uagut Anersaarlu Illernartoq , Guutip naalatsiminut tunniussaa . "
44005034	Taavali inatsisinik ajoqersuisoq , farisiiariusoq Gamalielimik atilik inunnit tamanit ataqqisaasoq Killisiuisoqatigiit akornanni nikuippoq peqqusillunilu angutit anisitsiarneqarallassasut .
44005038	Maannali pineqartoq pillugu ima oqarfigissavassi : Inuit taakku ilaginnarsigit , iperarsigillu ! Piumasaq suliarluunniit inunnit pisuugunik suujunnaarumaarput ,
44005040	apustilit isertillugit iperartortippaat inerterlugillu Jiisusip aqqani oqaluusseqqunagit , taavalu iperarpaat .
44005041	Killisiuisarfik qimappaat nuannaarlutik Jiisusip aqqa pillugu narrunarsagaanissamut qinngaqqunnartitaannginnamik .
44006001	Ulluni tamakkunani ajoqersukkat amerliartuinnarmata hellenistit hebræerit oqalorujuussutigilerpaat ullut tamaasa nerisassanik agguaanermi uillarnertamik tunulliunneqartarmata .
44006003	Taamaattumik , qatanngutit , ilissi akornassinni qinerleritsi angutinik arfineq-marlunnik iluarisaasunik anersaamik ilisimassusermillu peqangaartunik tamakkuninnga suliaqartitassatsinnik ,
44006005	Siunnersuut tamanna katersorsimasut tamarmik isumaqataaffigaat qinerlugillu Stefanusi , angut uppernermik Anersaamillu Illernartumik ilumioqangaartoq , Filipi , Prokorosi , Nikanori , Timoni , Parmenasi Nikolaosilu Antiokiamioq juutit upperisaannut ilanngussimasoq .
44006006	Taakku apustilinut sassartinneqarput apustilillu qinullutik assamminnik patippaat .
44006007	Guutip oqaasia siammariartorpoq , ajoqersukkallu Jerusalemimiittut amerliartuinnarput ; aammattaarlu palasit amerlaqisut uppernermut naalattunngorput .
44006008	Stefanusi saammaannermik pissaanermillu ilumioqangaarluni angisuunik tupinnartuliortarpoq nalunaaqutiliortarlunilu inuit akornanni .
44006010	Ilisimassuseqarlunili anersaaqarlunilu oqalummat assortorneq saperpaat .
44006013	sallusumillu uppernarsaasussanik aggersitsipput oqartunik : " Angut taanna kipissanani najukkamut matumunnga illernartumut inatsisinullu akerlilersuilluni oqaluttarpoq .
44006014	Imami oqartoq tusaavarput : Jiisusip Nazaretimiup taassuma manna ingutserumaarpaa ileqqullu Mosesip uatsinnut kingornussarititai allanngortillugit . "
44007003	oqarfigalugulu : " Nunagisat eqqarlitillu qimallugit nunamut ilinnut takutitassannut aallarit . "
44007004	Taava Kaldæerit nunaat qimappaa Karanimilu nunassilluni , ataataalu toqummat Guutip nuutippaa nunamut maanna najugarisassinnut .
44007005	Guutip tassani nunaatissaanik isikkatulluunniit silitsigiinnartumik tuninngilaa , neriorsorpaali nuna taanna Aaperaamut kinguaassaanullu pigisassanngortikkumaarlugu naak qitornaatsuugaluartoq .
44007006	Guuti oqarpoq Aaperaap kinguaavi nunaginngisaminni takornartatut najugaqassasut , tassanilu inussiaataallutillu naalliutsitaajumaartut ukiuni 400-ni .
44007007	" Taavali inuiaat taakku inussiaataaffigisaat eqqartuukkumaarpakka , " oqarpoq Guuti , " kingornalu nuna taanna qimassavaat maanilu guutisiorfigalunga . "
44007008	Guutillu Aaperaat angerutsimik kipineqaqqussummik angerfigaa . Taavalu Aaperaap Iisaaq ernertaaraa ullullu arfineq-pingajuanni kipineqartillugu , Iisaallu ernertaaraa Jaaku , Jaakullu ernertaarai ataataanerpaat aqqaneq-marluk .
44007009	Ataataanerpaallu Josefi sinngagilerpaat Egyptenimullu tunillugu , Guutilli najorpaa
44007010	atugarliuutaanit tamanit aniguisillugu Egyptenimiullu kunngiata Faraop isaani nuannarinartunngorlugu ilisimassuseqalersillugulu , taamalu Faraop Egyptenimut inoqutiminilu tamanut naalaganngortippaa .
44007011	Egyptenimili tamarmi Kana'animilu kaannersuaqalerpoq , ajorsarnerlu angeqimmat siuaasavut nerisassaminnik pissarsineq sapilerput .
44007012	Jaakup tusaramiuk Egyptenimi karreqartoq siuaasavut siullermeerluni aallartippai .
44007013	Aappassaaneermatali Josefi qatanngutiminut ilisaritippoq , Faraollu paasivaa Josefip sumit naggueqarnera .
44007014	Josefip ataatani Jaaku ilaqutaalu tamaasa , inuit 75-it , aggeqquai .
44007015	Jaakulu Egypteniliarpoq tassanilu taanna siuaasavullu toqupput ;
44007016	Sikemimut ingerlanneqarput ilivissiamullu Aaperaap aningaasanik akilerlugu Sikemimi Hamorip ernerinit pisiarisimasaanut ilineqarlutik .
44007017	Guutip Aaperaamut neriorsuutaata naammassineqarfissaata qanillilernerani inuiaqatigiit Egyptenimi ilaartorlutik amerlisimaqaat .
44007018	Taamani Egyptenimi kunngeqarpoq Josefimik sianigisaqanngitsumik .
44007019	Kunngip taassuma inuiaqativut peqqusersiorfigai siuaasavut naalliutsillugit naalungiaat annisitittarlugit inooqqunagit .
44007020	Tamatuma nalaani Mosesi inunngorpoq , Guutillu isaani meeraavoq nuannarinartoq . Qaammatini pingasuni ataatami illuani paarineqarpoq ,
44007021	anninneqarmallu Faraop paniata tiguaa namminerlu ernermisut perorsarlugu .
44007023	40-nik ukioqarluni isumassarsivoq qatanngutini Israelip kinguaavi takuniarumallugit .
44007024	Takugamiuk ilaat pinerlineqartoq ikioriartorpaa , pinerlisarlu akiniullugu Egyptenimioq toquppaa .
44007025	Isumaqaraluarpoq qatanngutimi paasissagaat assammigut Guutip annaakkumagaatik , paasinngilaalli .
44007026	Aqaguani taakkua ilaat paasut naammattoorpai . Eqqisseqatigeeqqullugit isumaqatigiissinniaraluarpai oqarluni : " Qatanngutigiippusi ! Sooq immissinnut pinerlivisi ? "
44007027	Angutilli nunaqqatiminik pinerliisup Mosesi akuliuteqqunngilaa oqarluni : " Kia uatsinnut naalaganngortillutillu eqqartuussisunngortikkamisit ?
44007028	Immaqa toqunniarparma soorlu ippassaq Egyptenimioq toqukkit . "
44007029	Mosesip tamanna tusaramiuk qimaavoq nunami Midjanimik ateqartumi takornartaalerluni , tassanilu marlunnik ernertaarpoq .
44007030	Ukiut 40-t qaangiummata qaqqap Sinajip inoqajuitsuani kakillarnaqutip ikumasup innerani inngilip saqqummerfigaa .
44007031	Mosesillu takugamiuk takusani tupigusuutigaa ; misissorumallugulu ornimmagu Naalakkap nipaa tutsiuppoq :
44007032	" Uanga tassaavunga siuaasavit Guutiat , Aaperaap Iisaallu Jaakullu Guutiat . " Mosesili sajulerpoq isiginissaa qunugilerlugu .
44007033	Naalakkalli oqarfigaa : " Aloqutitit piikkit qeqarfigisat tassaammat nuna illernartoq .
44007034	Innuttama Egyptenimi naalliunnerat takusimavara nimaarlutillu nillianerat tusarlugu , aqqarpungalu aniguisikkumallugit . Maanna aallarit ! Egyptenimut aallartinniarpagit . "
44007035	Mosesi - taanna ilassiumanngisaat oqarlutik : Kia naalaganngortillutillu eqqartuussisunngortikkamisit ? - Guutip aallartippaa naalaganngortillugu aniguisitsisunngortillugulu inngilimut kakillarnaqummi taassumunnga saqqummersimasumut ikiortillugu .
44007036	Taannaavoq aniguisitsisoq Egyptenimilu Immallu Aappalaartup killingani inoqajuitsumilu ukiut 40-t tupinnartuliorlunilu nalunaaqutiliortartoq .
44007037	Mosesi taannaavoq Israelikkunnut oqartoq : " Guutip pruffiiti uattut ittoq , ilissi nammineq ilarsi , ilissinnit saqqummersikkumaarpaa . "
44007038	Taassumattaarlu ilagiinni inoqajuitsumiittuni ilagai inngili taanna qaqqami Sinajimi imminut oqaluttoq uagullu siuaasavut ; aamma pivai oqaatsit inuussutaasut uatsinnut tunniussassani .
44007039	Taanna siuaasatta naalakkumanngilaat , ajattorpaat uummatimikkullu kingumut Egyptenimut saallutik
44007040	Aronimullu oqarlutik : " Guutiliuutsigut siunitsinni ingerlasussamik , naluleratsigu taanna Mosesi uatsinnik Egyptenimit aniguisitsisoq sumut pisimanersoq . "
44007041	Ullunilu taakkunani nersuteeraasaliorput guutipiluullu assinga taanna pilliiffigalugu , assamminnillu suliartik nuannaarutigaat .
44007042	Taava Guutip tunuppai qilaap perpassuinut guutisiortussanngorlugit , soorlu Pruffiitit Mappersagaanni allassimasoqartoq : Ukiuni 40-ni inoqajuitsumiitillusi pilliutinik toqutassanik naatitanillu pilliutinik uannut pilliisarsimanerpisi , Israelikkuususi ?
44007043	Nassartarpasi Molokip toqqa guutissilu Raifanip ulloriaa , assilissat pallorfigiumallugit sanaasi . Taava aallarukkumaarpassi Babelip ungataanut .
44007044	Siuaasatta inoqajuitsumi Nalunaajaatip toqqa pigaat , aaqqissuunneqartoq Mosesimik oqaloqatiginnittup peqqussutaatut , assilisassaq Mosesimut takutinneqartoq malillugu .
44007045	Tupeq taanna siuaasatta kingornuppaat , nassarpaallu Josva naalagaralugu inuiaat siuaasatta siornannit Guutip qimaatitaasa nunaat tigusarigamikku , taamaapporlu Daavip nalaa tikillugu .
44007046	Taanna Guutip isaani saammaannarsivoq , qinuvorlu Jaakup Guutia inissarsissukkumallugu .
44007047	Salomolli illuliuuppaa .
44007048	Taamaattorli Qutsinnerussaartoq assannik sanasimasuni ineqanngilaq - soorlu pruffiiti oqartoq :
44007049	Qilak issiavissaarsuaraara nunalu isikkama tummarfigaat ; taava qanoq ittumik illuliuussinnaavisinga , oqarpoq Naalagaq , imaluunniit sumi illoqarnerpa uanga ineqarfigisinnaasannik ?
44007050	Tamakku tamaasa assamma pinngortitarinnginnerpaat ?
44007051	Oqaatseriitsusiaa uummatissigut siutissigullu kipineqanngitsusi ! Anersaaq Illernartoq akerlilersortuaannarparsi ; siuaasasi taamaaliorput , ilississaarlu taamaaliorpusi .
44007052	Pruffiiteqarsimanerpa siuaasassi qinugisimanngisaannik ? Taakkua toquppaat Iluartup tikiukkumaarneranik siulittuutiginnittut , ilissilu taassumunnga killuussisunngorpusi toqutsisunngorlusilu .
44007053	Inatsisit pigilerpasi inngilit ilitsersuussinerisigut , maleruarsimanngilasili . "
44007056	Oqarporlu : " Maanna isigaara qilak ammasoq Inuullu Ernera Guutip talerpiata tungaani qeqartoq . "
44007058	Illoqarfiup avataanut pisippaat ujaqqanillu milluulerlugu . Nalunaajaasuusut qallersaatitik angutip inuusuttup Saulusimik ateqartup isigaasa saavannut ilivaat .
44007059	Taava Stefanusi ujaqqanik milloorpaat torlulalluni qinutillugu : " Naalagaq Jiisusi , anersaara ilassiuk ! "
44007060	Seeqqummerlunilu nipituumik torlulavoq : " Naalagaq , ajortuliamut tamatumunnga pisuuteqinagit ! " Taama oqareerluni sinippaalerpoq .
44008001	Saulusillu Stefanusip toqutaanera iluaraa . Ulloq taanna Jerusalemimi ilagiinnik qinuginninnerujussuaq pilerpoq ; tamarmillu Judæamut Samariamullu siammartitaapput apustilit kisimik pinnatik .
44008003	Saulusilli ilagiit nungutinniarpai , illunut iseqattaarluni angutit arnallu aallaruttarpai parnaarutitittarlugillu .
44008004	Siammartitaasimasut angalaartalerput oqaaserlu nalunaajaatigisalerlugu .
44008005	Filipi illoqarfimmukarpoq Samariamut Kristusilu tassaniittunut oqaluussissutigalugu .
44008007	Amerlasuummi anersaavi minguttuut inumminnit aniapput suaartarlutik nilliallutillu , nukillaarsimasullu tusiattullu amerlasuut ajorunnaarsitaapput .
44008009	Illoqarfimmiittoqareerporli angummik angakkuartartumik Samariamiunik ularussisitsisumik . Taanna Siimuumik ateqartoq assut imminut pingaartittuuvoq .
44008016	sulimi arlaannaannulluunniit pisimanngilaq , Naalakkalli Jiisusip aqqani kuisimaannarput .
44008021	Tamatumani illit pisassaqarnallu agguagarsiassaqanngilatit uummatit Guutimut ilumuunngimmat .
44008027	Filipilu aallarpoq . Etiopiamioqarpoq Etiopiamiut dronningianni Kandakemi atorfilimmik pissaaneqangaartumik dronningip erlinnartuutaanik nakkutilliisuusumik ; taanna Jerusalemimukarsimavoq palloriartorluni ,
44008032	Allakkani immikkoortoq atuagaa unaavoq : Soorlu sava toqukkiartorneqartoq , soorlu savaaraq kissarneqartilluni nilliallanngitsoq , taamatut qarni ammanngilaa .
44008033	Nikanarsagaanerani eqqartuunneqarnera piiagaavoq . Eqqarlii kia oqaluttuarisinnaavai ? Inuunerami nunamit peersitaavoq .
44008035	Taava Filipi oqalulerpoq , allassimasorlu taanna aallarniutigalugu Jiisusimik iivangkiiliu taassumunnga tusarliuppaa .
44008039	Imermilli qaqimmata Naalakkap Anersaavata Filipi qimagutitippaa , kunngillu atorfilittaata takoqqinngilaa ; ingerlaqqipporlumi nuannaarluni .
44008040	Kingorna Filipi Ashdodimi takuneqarpoq , iivangkiiliulu oqaluussissutigaa illoqarfinni aqqusaartukkamini tamani Cæsareamut apuunnini tikillugu .
44009001	Saulusi kamattorsuujuarpoq Naalakkallu ajoqersugai sioorasaarlugit toqukkumallugit ; palasiunermukarpoq
44009002	qinnuigalugulu Damaskusimi synagoginut allakkanik tuneqqulluni Aqqummik atuaasut angutit arnallu nanisinnaasani tigusariumallugit Jerusalemimukaallugillu .
44009003	Ingerlatilluni Damaskusi qanillileraalu tassanngaannaq qaamanerup qilammit iluaa .
44009004	Nunamut uppippoq , tusaasaqarporlu nipimik ima oqartumik : " Sauli , Sauli , sooq qinugaanga ? "
44009005	Akivoq : " Kinaavit Naalagaq ? " Oqarporlu : " Jiisusiuvunga qinugisat .
44009006	Nikuillutilli illoqarfimmut iseriartorit , taava tassani qanoq iliornissannik ilisimatinneqassaatit . "
44009007	Angalaqatai oqariarneq sapilerput ; nipimimmi tusaasaqaraluarput oqaluttumilli isigisaqarnatik .
44009008	Taava Saulusi nikuippoq , uisagaluarluni isigisaqanngilaq , tasiorlugulu Damaskusimukaattariaqarpaat .
44009009	Ulluni pingasuni isigisaqanngilaq nerinanilu imernaniluunniit .
44009010	Damaskusimiippoq ajoqersugaq Ananiamik atilik , taannalu Naalakkap takorluuinikkut oqarfigaa : " Anania ! " Taanna akivoq : " Aap , Naalagaq ! "
44009011	Naalakkap oqarfigaa : " Aqqusinermut Narlusuumukarit Judasillu illuani Saulusi Tarsusimioq apeqqutigalugu . Taannami qinuvoq ,
44009012	takorluuillunilu takuaa angut Ananiamik atilik isertoq assamminillu attorluni kingumut isigisaqalersikkaani . "
44009013	Anania akivoq : " Naalagaq , amerlasuunit tusarsimavara angut taanna Jerusalemimi illit illernartortannut qanoq ajortigisumik iliuuseqartoq .
44009014	Palasiunernillu pisinnaatitaavoq maani illit atinnik torlorfiginnittut tamaasa tigusarisinnaallugit . "
44009015	Naalakkalli oqarfigaa : " Aallarit ! Taannaavormi qinersimasara sakkugiumallugu aterma saqqummiunneqarnissaanut Guutimik nalusunut , kunnginut Israelillu kinguaavinut .
44009016	Takutissavaralu atera pillugu qanoq atsigisumik atugarliorumaarnissaanik . "
44009017	Taava Anania aallarpoq , illumullu iserami assamminik patippaa oqarlunilu : " Qatanngut Saulusi , Naalakkap Jiisusip maanngartillutit aqqutinni ilinnut takutittup aallartippaanga kingumut isigisaqaleqqullutit Anersaamillu Illernartumik ilumioqangaaleqqullutit . "
44009018	Erniinnarlu soorlumi isaanit tattaat peersut ; kingumut takunnissinnaalerpoq , nikuipporlu kuisillunilu .
44009019	Nerigamilu kingumut nukittorpoq .
44009020	erniinnarlu synagogini oqaluussissutigilerpaa Jiisusi Guutip ernerigaa .
44009021	Tamatuminnga tusartut tamarmik tupigutsapput oqarlutik : " Ila taannaannginnerpa Jerusalemimi atermik taassuminnga torlorfiginnittunik nungutitsiniartoq ? Tamaannaramilu siunertarisaa tassarpiaannginnerpa taakku tigusarissallugit palasiunernukaatissallugillu . "
44009022	Saulusili pissatsikkiartuinnarpoq , juutillu Damaskusimiittut akissutissaarutitittarpai uppernarsaraangamiuk Jiisusi tassaasoq Kristusi .
44009023	Ullorpaaluit qaangiummata juutit peqatigiillutik aalajangiipput toqukkumallugu .
44009024	Saulusilli pilersaarutaat tusarpaa . Allaammi illoqarfiup isaaffiini ulloq unnuarlu paarsipput toqussinnaajumallugu .
44009025	Unnualli arlaanni ajoqersugaasa koorersuarmut ikillugu illoqarfiup qarmaatigut ningippaat .
44009026	Jerusalemimut pigami ajoqersukkat ilannguffiginiaraluarpai , tamarmilli ersigaat ajoqersugaanera upperinnginnamikku .
44009027	Barnaballi ikiorpaa apustilinukaallugulu . Barnabap taakku nassuiaappai Saulusip aqqummini Naalakkamik takunissimaneranik , Naalakkap tassunga oqalussimaneranik Damaskusimilu nakimaalluni Jiisusip aqqani oqalussimaneranik .
44009028	Jerusalemimilu taakku pulaartuartarpai Naalakkallu aqqani nakimanani oqaluttarluni .
44009029	Hellenistit oqaluuttarlugillu oqalliseqatigisarpai ; taakkuali toqunniaraluarpaat .
44009030	Qatanngutit tamanna paasigamikku Cæsareamukartippaat Tarsusimullu ingerlateqqillugu .
44009040	Petrusip tamaasa anisippai seeqqumiarlunilu qinulerluni ; taava toqungasumut saappoq oqarlunilu : " Tabitha , makigit ! " Taanna uippoq , Petrusilu takugamiuk massilluni ingippoq .
44009043	Petrusilu sivisuumik Joppemiippoq ammiortumi Siimuumik atilimmi najugaqarluni .
44010004	Inngili isikkuserpaa annilaaqalunilu aperalugu : " Naalagaq , sunaana ? " Inngilip oqarfigaa : " Qinnutitit piitsunullu tunissutigisartakkatit Guutimut anngussimapput taassumanilu eqqaamaneqarlutik .
44010006	Siimuumi ammiortumi immamut qanittumi illoqartumi inisimasuuvoq . "
44010009	Aqaguani aggerlutik illoqarfik qanilliartuleraat Petrusi nalunaaquttap-akunerisa arferngata missaani illup qaavanut majuarpoq qinujartorluni .
44010010	Taava kaalerpoq neriumallerlunilu . Piareersaatillugit qamuuna tiguartippoq ,
44010011	takuaalu qilak ammasoq annoraaminersuartullu ittoq teqeqqumigut sisamatigut nunamut ninginneqartoq .
44010012	Tassaniipput nunarsuup nersutai sisamanik niullit paarmortuilu qilaallu timmiai assigiinngitsut tamarmik .
44010013	Nipilu taassumunnga tutsiuppoq : " Petrusi , nikuigit , toqutseriarlutillu neriniarit ! "
44010014	Petrusili akivoq : " Naamerluinnaq , Naalagaq , illernanngitsunik mingunnartunillu suugaluartunilluunniit nerinngisaannarpunga . "
44010015	Taava nipi aappassaaneerluni tassunga tutsiuppoq : " Guutip minguitsuuneragai nalinginnaatissanngilatit . "
44010016	Pingasoriarluni taama pisoqarpoq , kinguninngualu tamakku tamarmik qilammukartitaapput .
44010017	Petrusi suli takusami qanoq paasisariaqarneranik paatsiveerusimatillugu angutit Corneliusip aallartitaasa apersuillutik Siimuup illua nanivaat . Maannalu isaaffia tikippaat ,
44010018	suaartarlutillu paasiniarpaat Siimuut Petrusimik taaguutilik tassani inisimasuunersoq .
44010019	Petrusili takusaminik eqqarsaateqartillugu Anersaap oqarfigaa : " Tamassa angutit pingasut apersuutigaatsit .
44010020	Nikuillutit aterit , nangaanngivillutillu ingerlaqatigikkit , uangami aallartitaraakka . "
44010021	Petrusip angutit taakku aterfigai oqarlunilu : " Uangaavunga apeqqutigisarsi . Tamaannarnissinnut suna pissutigaasiuk ? "
44010022	Akipput : " Sakkutuut naalagaat Corneliusi iluartuullunilu Guutimik mianerinnittuusoq juutinillu tamanit iluarisaalluartoq inngilimit illernartumit nalunaarfigitissimavoq illuminut aaseqqullutit oqaasissatit tusarumallugit . "
44010023	Taava iseqquai illusisillugillu . Aqaguani ilagalugit aallarpoq , Joppemilu qatanngutit ilaasa ilagaat .
44010024	Aqaguani Cæsareamut apuupput . Corneliusip ilimagigamigit eqqarlini ikinngutinilu qaninnerusut qaaqqusimavai .
44010025	Petrusi isernialersoq Corneliusip annivigaa isigaasalu saannut pallorfigalugu .
44010026	Petrusilli nikueqquaa oqarlunilu : " Nikuigit , uangattaarmi inuinnaavunga . "
44010027	Oqaloqatigiitigalugu iseqatigaa , tassanilu naapippai katersuussimasut amerlasuut .
44010028	Oqarfigaalu : " Nalunngilarsi inuiannit takornartanit pisut ilaginissaat pulaarnissaalluunniit juutiusumut ajornartitaasoq . Guutilli paasitippaanga inuk kinaasorluunniit illernanngitsumik mingunnartumilluunniit taassanngikkiga .
44010029	Taamaattumik qaaqquneqariarama pinaasernanga aggerpunga . Maannalu aperivunga sooq qaaqqugissinga . "
44010030	Taava Corneliusi oqarpoq : " Ullut sisamat matuma siorna , maannakkutut nalunaaquttap-akunnerisa qulingiluaata nalerpiaani , maani qinutillunga angut qaamasunik atisalik tassanngaannaq saannut pivoq
44010031	oqarlunilu : Corneliusi , qinnutit tusarneqarpoq , piitsunullu tunissutitit Guutimit eqqaamaneqarput .
44010032	Taamaattumik Joppemut aallartitsiit Siimuullu Petrusimik atequsilik aasillugu , ammiortup Siimuup illuani immamut qanittumi inisimasuuvoq .
44010033	Taava erniinnaq ilinnut oqariartortitsivunga , qujanaqaarlu aggeravit . Tamattami maaniippugut Guutip kiinaata saani Naalakkap ilinnut peqqussutigisai tamaasa tusarumallugit . "
44010034	Taava Petrusi oqalulerpoq : " Ilumut paasilerpara Guuti kinaassusersiortuunngitsoq ,
44010035	tassaasorli inuiaqatigiinni kikkuusuniluunniit imminik mianerinnittumik iluartuliortumillu ilassinnittartoq .
44010036	Tassa oqaaseq taannaavoq Guutip Israelip qitornaanut aallartitaa eqqissineq Jiisusi-Kristusikkut nalunaajaatigigamiuk ; taanna tamarmik Naalagaraat .
44010037	Nalunngilarsi Judæami tamarmi qanoq pisoqarsimasoq Galilæami aallarnersumik Johannesip kuissummik oqaluussinerata kingornagut -
44010038	tassa Guutip Jiisusi Nazaretimioq Anersaamik Illernartumik pissaanermillu tanikkaa Jiisusilu tamani angalaartoq ajunngitsuliorluni Diaavulumillu naalagaaffigineqartut kikkut tamaasa ajorunnaarsillugit , Guutimmi najormani .
44010039	Uagullu nalunaajaasuuvugut juutit nunaanni Jerusalemimilumi qanoq iliornerinik tamanik . Taanna qisummut nivinngarlugu toqutaat
44010040	Guutip ullut pingajuanni makitippaa takuneqartillugulu ,
44010041	inunnut tamanut pinnagu uatsinnulli ilisimannittussatut Guutimit qinigaareersimasunut , uatsinnut taassuminnga nereqatiginnillutalu imeqatiginnittunut toqusunit makinnerata kingornagut .
44010042	Peqquaatigullu inunnut oqaluussissutigeqqullugu nalunaajaatigeqqullugulu taannaasoq Guutip inuusunik toqusimasunillu eqqartuussisussanngortitaa .
44010043	Taanna pruffiitit tamarmik nalunaajaatigaat oqarlutik kinaluunniit taassumunnga uppertoq taassuma aqqagut ajortiminik isumakkeerfigineqassasoq . "
44010044	Petrusi suli oqalutsillugu oqaatsimik tusartut tamaasa Anersaap Illernartup tikippai .
44010045	Uppertulli juutinik naggueqartut Petrusi ilagalugu tassunnarsimasut tupigusuutigaat Anersaap Illernartup tunissutigisaa Guutimik nalusunuttaaq kuineqarmat ;
44010046	tusaavaammi oqqanik oqaluttut Guutilu unnersiutigigaat . Taava Petrusi oqalulerpoq :
44010047	" Inuit ukua imermik kuineqarnissaat kimilluunniit akornuserneqarsinnaanerpa , uatsitulli Anersaaq Illernartoq pisimammassuk . "
44010048	Peqqusivorlu Jiisusi-Kristusip aqqani kuineqaqqullugit . Taava qinnuigaat ullualunni uninngavigeqqullutik .
44011003	oqarlutik : " Juutiunngitsut pulaarsimavatit nereqatigalugillu . "
44011005	" Illoqarfimmi Joppemi qinutillunga qamuuna tiguartippunga takorluuinikkullu takulerlugu qilammit appariartortoq annoraaminermut angisuumut assingusoq teqeqqumigut sisamatigut ninginneqartoq tikivikkaangalu .
44011006	Nakkutilerpara alarsinnaanagulu ; takuakkalu nunarsuup nersutai sisamanik niullit , nersutit nujuartat , paarmortut qilaallu timmiai .
44011007	Nipilu tusaavara uannut oqartoq : Petrusi , nikuigit , toqutsillutillu nerigit !
44011008	Uangali akivunga : Naamerluinnaq , Naalagaq , suulluunniit illernanngitsut mingunnartullu qaninnut tutsinngisaannarpakka .
44011009	Aappassaaneerlunilu nipi qilammit tutsiuppoq : Guutip minguitsuuneragai nalinginnaatissanngilatit .
44011010	Pingasoriarluni taama pisoqarpoq , taavalu tamarmik qilammukartitaaqqipput .
44011011	Taamaalisorlu illup isersimmavitta silataanut pipput angutit pingasut Cæsareamiit uannukartitat .
44011012	Anersaarlu uannut oqarpoq nangaassuteqarnanga ilagissagikka . Ukulu qatanngutit arfinillit ilaapputtaaq , angutillu illuanut iserpugut .
44011013	Taassuma oqaluttuuppaatigut takusimallugu inngili illuminiittoq taannalu ima oqartoq : Joppemut aallartitsigit Siimuut Petrusimik atequsilik aasillugu .
44011014	Taassuma oqaluffigiumaarpaatit oqaatsinik illit inoqutivillu annaanneqaatissassinnik .
44011015	Oqalullunga aallartilluanngitsungaluunniit Anersaap Illernartup tuffigai , soorlu ulluni siullerni uagut tuffigigaatigut .
44011016	Taava Naalakkap oqaasii eqqaalerpakka ima oqarmat : Johannesi imermik kuisisarpoq , ilissili Anersaamik Illernartumik kuineqarumaarpusi .
44011017	Guutimmi tunissummik taamani uagut Naalakkamut Jiisusi-Kristusimut uppertunngoratta pisatta assinganik tunimmagit , taava qanoq ilillunga Guuti akornusersinnaassavara ? "
44011018	Tamanna tusaramikku noqqillapput , Guutilu unnersiutigaat oqarlutik : " Taavami Guutip Guutimik nalusuttaaq allamik isumataarnermik inuuneqaataasumik tunisimavai ! "
44011019	Taakku qinuginninnermi Stefanusi pissutigalugu aallarnersumi siammartitaasut maanna angalapput Fønikia Cypernilu Antiokialu tikillugit allaat , oqaaserli juutinuinnaq nalunaajaatigaat .
44011020	Taakkuali ilaasa Cypernimiut Kyrenemiullu Antiokiamut pisut Naalakkamik Jiisusimik iivangkiiliu grækerinuttaaq nalunaajaatigaat .
44011021	Naalakkallu assaata najorpai ; amerlasoorpassuillu uppertunngorput Naalakkamullu saallutik .
44011022	Taakku ilagiinnit Jerusalemimiittunit tusaamaneqalermata Barnaba Antiokiamut aallartippaat .
44011023	Tassunga pigami Guutillu saammaannera paasigamiuk nuannaalerpoq tamaasalu oqaaqqissaarlugit nakimaatsumik uummateqarlutik Naalagaq attavigeqqullugu .
44011024	Barnabami angutaavoq ajunngitsoq Anersaamik Illernartumik uppernermillu ilumioqangaartoq . Amerlasoorpassuillu Naalakkamut uppertunngortitaapput .
44011025	Taava Barnaba Tarsusiliarluni aallarpoq Saulusi naapinniarlugu ,
44011026	nanigamiullu Antiokiamut ilagaa ; marluullutillu ilagiit najorpaat ukioq ilivitsoq amerlasoorpassuillu ajoqersorlugit . Antiokiamilu ajoqersukkat kristumiunik taaneqartaleqqaarput .
44011027	Taamanikkut Jerusalemimit pruffiitinik Antiokiamut tikittoqarpoq .
44011028	Taakkua ilaat Agabosimik atilik nikuippoq Anersaakkullu ilimasaarutigalugu silarsuarmi tamarmi kaannersuaqalissasoq ; taamaalivorlu Claudiusip nalaani .
44011029	Taava ajoqersukkat aalajangerpaat tamarmik pisinnaasartik naapertorlugu nassitsissasut qatanngutinut Judæamiittunut ikiuutissanik ;
44011030	taamaaliorpullu . Taava Barnaba Saulusilu utoqqaanertanut aallartippaat tunissutinik nassartillugit .
44012002	Johannesillu qatanngutaa Jaaku panamik toqutaatippaa .
44012004	Petrusi tigusaraa parnaarussivimmullu isertillugu , sakkutuullu immikkoortut sisamanngorlugit tamaasa sisamanik inuttalerlugit paarsisussanngortippai . Poorskereerpammi inunnut sassartilersaarpaa .
44012007	Tassanngaannaq Naalakkap inngilia takkuppoq , qaamanerullu ini qinngorpaa . Inngilip Petrusi saneraagut tinnerlugu itersarpaa oqarfigalugulu : " Makikkasuarit ! " Taava kalunnequtai assaanit katapput .
44012012	Tamanna paasilluariaramiuk Mariap illuanukarpoq - Maria tassa Johannesip Markusimik atequsillip anaanaa . Tassani inuit amerlasuut katersuussimapput qinullutillu .
44012015	Oqarfigaat : " Silaqaraluarpit ? " Taassumali ilumut taamaannerarpaa . Taava oqarput : " Tassaana inngilia . "
44012020	Herodesi inuillu Tyrusimi Sidonimilu najugaqartut akerariittorujussuupput . Isumaqatigiillutilli Herodesimukarput , kunngillu kiffaa Blastusi ilitaarigamikku qinnuteqarput eqqisseqatigiinnissamik , nunartimmi kunngip nunaanit inuussutissanik pisarmat .
44012022	Taava inuit suaartalerput : " Oqaluttoq guutiuvoq , inuunngilaq ! "
44012023	Taamaalisorlu Naalakkap inngiliata tilluppaa Guuti ataqqinaatissinngimmagu . Quperlunillu nerineqarpoq toqullunilu .
44012024	Guutilli oqaasia ajugaajartorpoq siammarlunilu .
44013001	Antiokiami ilagiinni pruffiiteqarlunilu ajoqersuisoqarpoq ukuusunik : Barnaba Simmiuullu Nigerimik taaneqartartoq , Lukiusi Kyrenemioq , Manaeni nunamut naalagaasup Herodesip qatanngutisiaa Saulusilu .
44013002	Naalakkamut kiffartortillugit iisinnginniartillugillu Anersaaq Illernartoq oqarpoq : " Barnaba Saulusilu toqqarsigit suliassaq qaaqqusissutigisara suliareqqullugu . "
44013003	Iisinnginniarlutillu qinoreeramik assamminnillu patereeramikkit aallartippaat .
44013004	Anersaap Illernartup aallartimmatik Seleukiamukarput , tassanngaanniillu Cypernimukarput umiarsuarlutik .
44013005	Salamisimullu pigamik juutit synagogiini Guutip oqaasia nalunaajaatigaat . Johannesissaaq ikiortissatut ilagaat .
44013006	Qeqertaq tamaat angalaffigaat Pafosi tikillugu ; tassani juuteq Barjiisusimik atilik angakkuartartoq pruffiitioqqusersuusorlu naapippaat .
44013010	oqarlunilu : " Illit Diaavulup qitornaa iluarnermut tamarmut akeraasutit salloqittaanernillu ajussutsinillu ulikkaartutit Naalakkap aqqutai narlusuujusut sangujoraartunngortittuassanerpigit ?
44013012	Naalagaatitap qanoq pisoqartoq takugamiuk uppertunngorpoq Naalakkap ajoqersuutaa tupigusuutigingaarlugu .
44013013	Paulusi angalaqataalu Pafosimit umiarsuarmik aallarput Pergemullu Pamfyliamiittumut pillutik , Johannesilli qimappai Jerusalemimullu uterluni ;
44013015	inatsisit pruffiitillu atuarneqareermata synagogimi pisortaasut taakku ima oqarfigiartortippaat : " Qatanngutit , inunnut oqaaqqissaarutissaqarussi oqalunniaritsi ! "
44013017	Inuiaat ukua Guutiata , Israelip Guutiata , siuaasavut qinerpai . Inuiaat amerlasoorsuanngortippai allanertaniinneranni , Egyptenimiinneranni , tassanngaanniillu aniguisillugit taliminik qullarsimasumik .
44013018	Ukiuni 40-ngajanni inoqajuitsumi isumagai ,
44013019	Kana'animilu inuiaqatigiit arfineq-marluk nungutereeramigit nunaat Israelikkunnut pigilersippaa ;
44013020	taava ukiut 450-it missaat ingerlapput . Tamatumalu kingorna Guutip eqqartuussisoqartippai pruffiiti Samueli tikillugu .
44013021	Kunngissaminnillu qinupput ; Guutillu Sauli Kiship ernera Benjaminikkut naggueqatigiissortaannit pisoq kunnginngortippaa ukiuni 40-ni kunngiutillugu .
44013022	Taava Guutip soraarsippaa Daavilu makitillugu taakkununnga kunnginngortillugu . Taanna pillugu Guuti nalunaajaavoq oqarlunilu : " Daavi Isajip ernera nassaaraara , angut uummatima iluarisaa ; taassuma piumasakka tamaasa naammassissavai . "
44013023	Taassuma kinguaavisa ilaannik Guutip neriorsuutini malillugu Israeli tunivaa annaassisumik , tassa Jiisusimik .
44013024	Taassuma saqqummernera sioqqullugu Johannesip kuissut allamik isumataaqqusissut inuiaqatigiinnut Israelikkunnut tamanut oqaluussissutigaa .
44013025	Johannesi inuunini naasussanngormat oqarpoq : Kinaasunga ilisimasoraarsi , taannaanngilangali . Kingunikkulli tikiuttoqassaaq aloqutaaluunniit piissallugit qinngaqquffigisannik .
44013027	Jerusalemimmi inuisa taakkualu siulersuisuisa taanna naluaat , eqqartuuppaat taamalu pruffiitit oqaasii sabbatit tamaasa atuarneqartartut eqquutitillugit .
44013028	Toquteqqussutissaasumik nassaarfiginngikkaluarlugu Pilatusi qinnuigaat toqutaateqqullugu .
44013029	Taanna pillugu allassimasut tamaasa naammassereeramikkit sanningasulimmit aqqarpaat ilillugulu .
44013030	Guutilli toqusunit makitippaa ,
44013031	ullunilu amerlasuuni takutittarpoq Galilæamiit Jerusalemimut majuaqatigisaminut , taakkulu maanna taanna pillugu inunnut nalunaajaasuupput .
44013033	Guutip uatsinnut taakkununnga qitornaasunut eqquutitikkaa Jiisusi makitikkamiuk , soorlu tussiaatit aappaanni allassimasoq : Illit erneraakkit , ullumi ernertaaraakkit .
44013034	Guutillu toqusunit makitikkamiuk kingorna aserornermut utertussaajunnaarsillugu ima oqaatigereersimavaa : " Daavimummi neriorsuutit aalajaatsut ilissinnut eqquutitinniarpakka . "
44013035	Taamaattumik aamma allami oqarpoq : " Illernartortat aserornermik takusaqartinnianngilat . "
44013036	Daavimmi kinguaariissoqatigiit nalimini inuusut kiffartuutereeramigit Guutip piumasaa malillugu sinippaalerpoq siuaasaminullu ilisaalluni aserornermillu takusaqarluni .
44013038	Qatanngutit , taamaattumik ilisimassavarsi taassumuuna ajortit isumakkiigaanerannik nalunaajaaffigineqartusi ; Mosesilli inatsisaasigut iluartuutinneqarfigisinnaanngisassinni tamani
44013039	uppertoq kinaluunniit taassumuuna iluartuutinneqarpoq .
44013041	Qineritsi , asissuingaartusi ! Tupigusunnermit oqaasissaarutissaasi piuneerullusilu , ullussinni suliaq suliariumaarakku , suliaq upperiumassanngisarsi oqaluttuunneqaraluarussi . "
44013043	Synagogimi naalagiartut avissaartuummata juutit juutillu upperisaannut ilanngussimasut Guutimik mianerinnittut arlalissuit Paulusi Barnabalu ingerlaqatigaat , taakkualu oqaloqatigaat qularunnaarsinniarlugit Guutip saammaannera aalajangerfigeqqullugu .
44013046	Paulusili Barnabalu nakimanatik oqalupput : " Guutip oqaasia ilissinnut nalunaajaatigineqaqqaartariaqarsimavoq . Ilissili ajattorassiuk inuunermullu naassaanngitsumut naleqquttuutinnasi taava Guutimik nalusut saaffigissavavut .
44013047	Naalakkammi ima peqqusimavaatigut : Inuiannut qaammaqqutinngortippakkit , annassutaaqqullutit nunarsuup isua tikillugu . "
44013048	Guutimik nalusut tamanna tusaramikku nuannaatsapput , Naalakkallu oqaasia unnersiutigaat ; inuunermillu naassaanngitsumik pisassaqartitaasut tamarmik uppertunngorput .
44013051	Isikkamilli pujoralaannik pujoralaajaaffigaat Ikonionimullu aallarlutik ,
44014001	Aamma Ikonionimi Paulusi Barnabalu juutit synagogiannut iserput , oqalunnerisigullu juutit grækerillu amerlasuut uppertunngorput ;
44014003	Sivisuumik tassaniipput nakimanatillu nalunaajaallutik Naalagaq tatigalugu , taassuma saammaannerminik oqaaseq uppernarsarmagu nalunaaqutiliatigut tupinnartuliatigullu taakkua assaasigut .
44014005	Apustililli paasileramikku Guutimik nalusut juutillu siulersortitik ilagalugit naalliutsinnialeraatik ujaqqanillu milloornialerlutik
44014009	Angut taanna Paulusi oqalukkaangat tusarnaartarpoq . Paulusip toqqarlugu isigisarpaa , paasigamiullu ajorunnarsitaassutigisinnaasaminik uppersuseqartoq
44014011	Inuit Paulusi qanoq iliortoq takuleramikku Lykaoniamiutut suaartarput : " Guutit inuttut isikkoqarlutik aqqarfigisimavaatigut ! "
44014013	Naalaffimmi Zeusip piani illoqarfiup avataaniittumi palasiusoq illoqarfiup isaaffianut tikiuppoq nersussuarnik angutivissanik nigalilianillu nassarluni pilliiniarluni inuit ilagalugit .
44014014	Apustilit Barnabap Paulusillu tamanna tusaramikku qallersaatitik alippaat , arpaannarlu inuit akornannut pulapput suaartaatigalutik :
44014015	" Arraa ukorsii ! Suleqaasiuna ? Ilissitulliuna inuinnaasugut . Iivangkiiliu nalunaajaatigaarput guutipiluit piunngitsut tunullugit saaqqullusi Guutimut uumasumut qilammik nunamillu immamillu taakkunaniittunillu tamanik pinngortitsisumut .
44014016	Siornatigut Guutip inuit Guutimik nalusut tamaasa namminneq ingerlavigiumasaasigut ingerlatissimavai ,
44014017	taamaakkaluartorlu imminut nalunaajaassutigisimavoq ajunngitsuliornermigut tunisarlusi qilammit sialummik ullunillu naalluarfiusunik , qaarsillartittarlusi uummatisilu nuannaartittarlugit . "
44014019	Taava juutinik Antiokiameersunik Ikonionimeersunillu tikiuttoqarpoq , taakkua inuit inallugit Paulusi ujaqqanik milloortippaat ; taava uniarlugu illoqarfiup avataanut annippaat toqusimasorigamikku .
44014022	Ajoqersukkat nakussatsippaat , oqaaqqissaarpaallu uppernertik aalajangiuteqqullugu oqarlutik : " Naalliunnartorpassuit atoqqaarlugit Guutip naalagaaffianut isissaagut . "
44014023	Ilagiinni taakkunani tamani utoqqaanertaasussanik ivertitsipput , qinullutillu iisinnginniareeramik Naalakkamut upperfigilersimasaannut isumageqquaat .
44014026	Tassanngaanniit umiartorput Antiokiamut Guutip saammaanneranut pisinneqarfigisaminnut suliassaq maanna naammassisimasartik suliareqqullugu .
44014027	Tikikkamik ilagiit katersortippaat oqaluttuullugillu Guutip imminnut qanoq iliorsimanerinik tamanik matumillu Guutimik nalusut uppernermut iserfissaannik mappiisimaneranik .
44015001	Judæamiit inunnik tikiuttoqarpoq , qatanngutillu ima ajoqersornialerlugit : " Mosesip ileqqoreqqusaa malillugu kipineqanngikkussi annassinnaanngilasi . "
44015002	Tamanna Paulusip Barnaballu inuillu taakkua akornanni isumaqatigiinngissutaalermat mikinngitsumillu oqallissutaalerluni aalajangerneqarpoq Paulusi Barnabalu allanik ilaqarlutik Jerusalemimukassasut apustilinut utoqqaanertanullu tassaniittunut isumaqatigiinngissut oqaloqatiginnissutigiartorlugu .
44015003	Angalanissaminnut ilagiinnit atortussalersorneqarput ingerlallutillu Fønikia Samarialu aqqusaarlugit ; taakkunanilu oqaluttuaraat Guutimik nalusut allamik isumataarsimanerat , qatanngutit tamaasa nuannaarteqalugit .
44015004	Jerusalemimut tikikkamik ilagiinnit apustilinillu utoqqaanertanillu ilassineqarput , Guutillu imminnut iliuuserisimasai tamaasa oqaluttuaraat .
44015005	Uppertulli ilaat farisiiarit immikkoorniaqatigiiannit pisut nikuipput oqarlutillu : " Kipineqartittariaqarput Mosesillu inatsisaanik maleruaaqqusariaqarlutik . "
44015006	Apustilit utoqqaanertallu ataatsimiilerput tamanna oqaluuserissallugu .
44015007	Oqallisereeqalutik Petrusi nikuippoq oqarfigalugillu : " Qatanngutit , nalunngilarsi Guutip qangali akornassinnit qinersimagaanga Guutimik nalusut iivangkiiliu uanga qaninnit tusarniassammassuk uppertunngorlutillu .
44015008	Guutillu uummatinik ilisimasup tamanna uppernarsarpaa Anersaamik Illernartumik tunigamigit uatsinnut iliornermisut .
44015009	Uatsinnik taakkuninngalu assigiinngisitsinngilaq uummataat uppernikkut minguersaramigit .
44015010	Sooq Guuti misilinniarpisiuk ajoqersukkat ersugassinniarlugit siuaasatta uagulluunniit ersunneq sapikkatsinnik ?
44015011	Uagulli upperpugut taakkunatut Naalakkap Jiisusip saammaanneragut annakkumaarluta . "
44015012	Katersorsimasut tamarmik nipangerlutik Barnaba Paulusilu tusarnaarpaat oqaluttuartillugit nalunaaqutilianik tupinnartulianillu Guutip Guutimik nalusut akornanni suliarisimasaanik namminneq aqqutigalutik .
44015013	Nipangermata Jaaku oqalulerpoq : " Qatanngutit tusaariarsinga !
44015014	Simmiuut oqaluttuarpoq qanoq ililluni Guuti Guutimik nalusunik aterminut innuttassarsereersimasoq .
44015015	Tamannalu pruffiitit oqaaserisimasaannut naleqqulluinnarpoq , soorlumi ima allassimasoq :
44015016	" Tamatuma kingorna uterumaarpunga Daavillu illunngua uppissimasoq nappaqqillugu ; isatersimasoq nappaqqissavara iluarsarlugulu ,
44015017	inuit allattaaq tamarmik Naalagaq ujarsinnaaniassammassuk , inuiaat atinnik taasiffigineqartut tamarmik , oqarpoq Naalagaq
44015018	naassaanngitsumiit tamatuminnga nalunaarutiginnissimasoq . "
44015019	Taamaattumik isumaqarpunga Guutimik nalusut Guutimut saattut ajornartorsiutissiussanngikkivut ,
44015020	allaffigissagivulli guutipilussiornikkut mingutsitaaneq kinguaassiuutitigullu inuunerlunneq nigorsimaniaqqullugit aamma nersutit qimitat neqaannik aammillu nerisaqqunagit .
44015021	Mosesimi qangarsuarli illoqarfinni tamani nalunaajaassutigineqartarpoq synagoginilu sabbatit tamarluinnaasa atuffassissutigineqartarluni . "
44015022	Taava apustilit utoqqaanertallu ilagiit tamaasa peqatigalugit aalajangiipput angutitamik ilaannik qinersillutik Antiokiamut aallartitsiniarlutik Paulusimut Barnabamullu ilagitillugit ; qinerneqarpullu Judasi Barsabbamik taasagaat Silasilu qatanngutini qullersaasut ilaat .
44015023	Allakkallu imaattut nassarpaat : " Apustilit utoqqaanertallu , qatanngutissi , qatanngutivut Guutimik nalusunit pisut Antiokiami Syriamilu Kilikiamilu najugaqartut inuulluaqquaat .
44015024	Tusarparput uatsinniit tikittoqarsimasoq taakkualu oqaatsimikkut ularussisissimagaasi eqqissisimajunnaarsillusilu ; uagulli taamaalioqqullugit inassimanngilavut .
44015025	Taamaattumik isumaqatigiilluta aalajangerpugut angutinik qinersiumalluta asasatsinnut Barnabamut Paulusimullu ilagitillugit ilissinnut aallartitassatsinnik .
44015026	Angutit taakkua inuunertik navianartorsiortittarsimavaat Naalakkatta Jiisusi-Kristusip aqqa pillugu .
44015027	Tassa Judasi Silasilu aallartippavut taakkuttaaq tamatuminnga oqaluttuaqqullugit namminneq qanerminnik .
44015028	Anersaarmi Illernartoq uagullu aalajangerpugut allamik nammagassikkumanasi pisariaqartut ukua saniatigut :
44015029	Nerissanngikkisi nersutit guutipilunnut pilliutaasut neqaat aammattaaq aak nersutillu qimitat neqaat , kinguaassiuutitigullu inuunerlunneq nigorsimaniarlugu . Tamakku ingalassimaniarussigit eqqortuliussaasi . Inuulluaritsi ! "
44015032	Judasip Silasillu , namminneq pruffiitiusut , qatanngutit oqaaqqissaarutinik amerlasuunik oqaaseqarfigaat nakussatsillugillu .
44015034	Silasili aalajangerpoq tassaniiginnarumalluni .
44015037	Barnabap Johannesi Markusimik taaneqartartoq ilaatikkusuppaattaaq ,
44015038	Paulusilli taassuma ilaginissaa iluarinngilaa Pamfyliami qimassimammatik sulinerminnilu peqatigisimanatik .
44015040	Paulusilli Silasi aappiuppaa , qatanngutillu Naalakkap saammaanneranik najorneqarnissaminik kissaatereermanni aallarpoq .
44016001	Paulusip aamma Derbe Lystralu tikippai . Tassaniipporlu ajoqersugaq Timotheusimik atilik arnap juutiusup uppertup ernera grækerimillu ataataqartoq .
44016003	Paulusip taanna angalaqasiukkumagamiuk kipineqartippaa juutit tamaani najugaqartut pillugit ; tamarmimmi nalunngilaat ataataa grækeriummat .
44016004	Illoqarfinni aqqusaakkaminni ilagiit ilisimatittarpaat ileqqoreqqusanik apustilit utoqqaanertallu Jerusalemimiittut atortussanngortissimasaannik taakkulu maleruaqqusarlugit .
44016006	Nunap immikkoortuani Asiami oqaatsip oqaluussissutiginissaanut Anersaap Illernartup akornutissaqartilermatik Frygia nunalu Galatia aqqusaarlugit ingerlapput .
44016008	Taava Mysiakkoorlutik samunga Troasimut pipput .
44016017	Paulusi uagullu malippaatigut suaartaatigaluni : " Inuit uku Guutip Qutsinnerussaartup kiffarai annannissamut aqqummik ilissinnut oqaluussisuusut . "
44016018	Ulluni amerlasuuni taamaaliorpoq . Taava Paulusi kamalerpoq , saariarlugulu anersaaq oqarfigaa : " Jiisusi-Kristusip aqqani naalakkerpakkit arnaq una qimaqqullugu ! " Anersaallu erniinnarluinnaq qimappaa .
44016020	Illoqarfimmi atorfilinnut sassartippaat oqarlutillu : " Inuit uku illoqarfitsinni eqqissiunnaarsitsipput . Juutiupput ,
44016022	Inuillu Paulusi Silasilu aamma saassuppaat , atisaallu atorfillit piiartippaat nutsutsillugit peqqusillutillu iperartorneqassasut .
44016030	Taava anisippai aperalugillu : " Naalakkat ukorsii , qanoq iliussaanga annaanneqarumallunga ? "
44016037	Paulusilli akivai : " Eqqartuuteqqaarnata tamanut saqqumisumik iperartortippaatigut naak Romami ilasiaagaluartugut parnaarullutalu . Maannalu isertortumik aallartinniarpaatigut ! Naamik , namminneq aggerniarlit anisillutalu . "
44017001	Amfipolisi Apollonialu aqqusaarlugit Thessalonikamut apuupput tassanilu juutit synagogeqarput .
44017003	Allakkat nassuiarpai erseqqissarlugulu Kristusi anniartariaqarsimasoq toqusunillu makissimalluni , oqarporlu : " Jiisusi taanna ilissinnut nalunaajaatigisara Kristusiuvoq . "
44017005	Juutilli sinngalerput inunnillu ajortunik tarfiinnartunik ilassarsillutik , illoqarfimmilu ussagartitsillutik eqqissiviilliortitsipput . Jasonip illua saassuppaat Paulusi Silasilu ujarlugit inuit ataatsimiittartuinut pissunniarlugit .
44017006	Naninngeriaramikkit Jasoni qatanngutillu ilaat allat nusukarlugit illoqarfimmi pisortanukaappaat suaartaatigalutik : " Inuit taakku silarsuarmi tamarmi pikitsitsisut maangattaaq tikiupput ,
44017007	taakkulu Jasonip illusisimatippai . Tamarmik kaasarip maleruaqqusaanut akerliusunik iliuuseqarsimapput oqaramik alla , tassa Jiisusi , kunngiunerarlugu . "
44017011	Juutit tassaniittut juutinit Thessalonikamiittunit iluasaarnerupput , oqaaseq kajumeqalutik ilassivaat , ullullu tamaasa Allakkat misissuiffigisarpaat paasiniarlugu ilumut taamaannersut .
44017014	Qatanngutit Paulusi tuaviortumik sinerissamut aallartippaat , Silasili Timotheusilu Berøamiiginnarput .
44017015	Paulusi angalaqataasa Athenimut ingerlappaat uteramillu Silasi Timotheusilu oqariartorfigaat , sapinngisamik piaarnerpaamik orneqqullugu .
44017018	Ilisimaqqissaarniartut epikuræerit stoikerillu ilaasa oqalliseqatigisarpaattaaq , ilaallu oqarput : " Inuk taanna oqaaserpassualik qanormitaava oqarniaraluarnerpa ? " Allalli oqarput : " Guutinik takornartanik nalunaajaasuunnguatsiarpoq . " Taama oqarput Jiisusimik toqusunillu makinnissamik iivangkiiliu nalunaajaatigimmagu .
44017019	Paulusilu ilaliuteriarlugu Areopagosimukaappaat oqarlutillu : " Ajoqersuummik nutaamik eqqartukkannik nassuiaassinnaavisigut ?
44017024	Guuti silarsuarmik taassumaniittunillu tamanik pinngortitsisuusoq qilammut nunamullu naalagaasortaaq naalaffinni assannik sanaasuni najugaqanngilaq .
44017025	Aammami Guuti inuit assaannik kiffartorfigitinngilaq ajorsaateqartutut , taannaavormi tamanut inuunermik anersaartornermillu allanillu tamanik tunisisartoq ;
44017026	inummillu ataatsimit pinngortippai inuiaat tamaasa nunarsuarmilu tamarmi najugassarsisillugit sumilu najugaqarnissaat aalajangersumik piffissalerlugu killissalerlugulu -
44017027	Guuti ujaqqullugu satsillutik nanisinnaaneritsik , uffa ilatsinnit kimilluunniit ungasinngikkaluartoq .
44017029	Guutimmi eqqarlerimmatigut isumaqassanngilagut guutiusup assigigaa inuit eqqumiitsuliorneratigut pikkorissusiatigullu kuultimik sølvimik ujaqqamilluunniit ilusilersugaq .
44017030	Guutip ullut imminik ilisimanninngiffiusut ilaginnaaginnarfigisimagaluarpai , maannali inuit peqqusiffigai tamarmik sumiluunniit ittut allamik isumataassasut ,
44017031	aalajangersimavaami ulloq silarsuarmik tamarmik naapertuilluartumik eqqartuussiffissani angutikkut tamatumunnga qinereersimasamigut ; tamannalu tamanut upperisassanngortippaa toqusunit makitikkamiuk . "
44017032	Toqusut makinnissaannik tusaramik ilaat mitallerput , allalli oqarput : " Tamatuminnga tusarteqqikkumaarpatsigut . "
44018002	Tassani naapippaa juuteq Akvilamik atilik Pontusimioq . Nulianilu Priskilla Italiamiit Korinthimut peqqammerput Claudiusi peqqusimmat juutit tamarmik Roma qimassagaat . Taakku Paulusip attavigilerpai ,
44018003	suliarisartagartillu ataasiummat taakkunaniilerpoq sulisarlunilu ; tupiliortuuppummi .
44018005	Silasi Timotheusilu Makedoniamit tikiummata Paulusip oqaaseq tamaviaarutigaa juutinullu nalunaajaatigalugu Jiisusi tassaasoq Kristusi .
44018006	Taakkuli akuersaanngillat mitallerlutillu . Taava Paulusip qallersaanni issuttorlugu pujoralaajarpaa oqarlunilu : " Aassi niaqussinnut pili , uanga pinngitsuuvunga . Maannamiit Guutimik nalusut sammilissavakka . "
44018008	Synagogilli pisortaa Krispusi taassumalu inoqutai tamarmik Naalakkamut uppertunngorput . Korinthimiuttaaq amerlasuut tusarnaarput uppertunngoramillu kuisillutik .
44018009	Naalakkallu Paulusi unnuami takorluuisillugu oqarfigaa : " Erseqinak ! Oqaluinnarit nipangernak , najorpakkit ,
44018010	kialluunniillu attussanngilaatit ajoquserniarlutit ; illoqarfimmimi tassani amerlaqisunik innuttaqarpunga . "
44018014	Paulusi oqaaseqarnialersorlu Gallio juutinut oqarpoq : " Juutiususi ukorsii , pinerluttuliorneq inupiluusernerluunniit sualuttoq pineqaraluarpata soorunami unnerluutersi tunngaviginiarsimassagaluarpara ;
44018017	Taava synagogip pisortaa Sosthenesi tamarmik tigguppaat eqqartuussiviullu sioraani unatarlugu . Galliolli tamanna soqutiginngilluinnarpaa .
44018018	Paulusi sivisulaartumik tassaneereerami qatanngutit inuulluaqquai umiarsuakkullu Syriamukarluni Priskilla Akvilalu ilagalugit . Kenkreæmili nujaajarteqqaarallarpoq unnersuisimagami .
44018021	aallarnialeramili oqarpoq : " Uterfigiumaarpassi Guutip peqquppanga . " Taava Efesosimit umiarsuarluni aallarpoq
44018022	Cæsareamullu pilluni ; ilagiillu Jerusalemimiittut ilassereeramigit Antiokialiarpoq .
44018023	Tassaniimmersoreerami Paulusi aallaqqippoq . Nunaqarfiillu aqqusaartorlugit Galatia Frygialu ingerlavigai ajoqersukkallu tamaasa nakussatsillugit .
44018024	Juuteq Apollosimik atilik Alexandriamioq Efesosimut pivoq . Oqallorissorsuuvoq Allakkallu ilisimalluarlugit .
44018025	Naalakkap aqqutigeqqusaanik ajoqersorneqarsimavoq , anersaakkullu ilungersorluni Jiisusi pillugu sukumiisumik oqaluussivoq ajoqersuillunilu , naak Johannesip kuisissutaa kisiat nalunngikkaluarlugu .
44018026	Ersisuilluni synagogimi oqaluttalerpoq . Priskillap Akvilallu tusarnaaramikku ilaliuppaat Guutillu aqqutigeqqusaanik sukumiinerusumik nassuiaallugu .
44018027	Apollosi Akajamut ingerlaqqinniarmat qatanngutit ajoqersukkanut tassaniittunut allagaqarput kajumissaarlugit ilasseqqullugu . Tassunga pigami uppertunut Guutip saammaanneragut iluaqutaangaalerpoq .
44018028	Tamaasami tusaatillugit juutit oqaasissaarutitilluinnarpai Allakkallu tunngavigalugit uppernarsarlugu Jiisusi Kristusiusoq .
44019001	Apollosi Korinthimiitillugu Paulusi nunap timaani aqqusaartuilluni angalagami Efesosi tikippaa . Tassani ajoqersukkanik naapitsivoq
44019002	aperalugillu : " Uppertunngorassi Anersaaq Illernartoq pivisiuk ? " Akipput : " Illernartumik Anersaaqartoq tusarsimanngilarpulluunniit . "
44019003	Paulusip aperai : " Kuissummimmi qanoq ittumik kuisippisi ? " Akipput : " Johannesip kuisissutaanik . "
44019004	Paulusi taava oqarpoq : " Johannesi kuissummik allamik isumataaqqussummik kuisisarpoq inuillu oqarfigisarlugit kingulerisassani , tassa Jiisusi , upperfigissagaat . "
44019006	Paulusillu assamminik patimmagit Anersaaq Illernartoq taakkununnga pivoq , oqqanillu oqalulerput siulittuillutillu .
44019009	Juutilli ilaat upperumanatik manngertimmata katersorsimasullu tutsaanni Aqqut oqaatiginerlummassuk qimallugit ajoqersukkat immikkoortippai ullullu tamaasa Tyrannosip ilinniarfiutaani oqaloqatiginnittalerluni .
44019011	Guutip tupinnartuliat imaannaanngitsut Paulusip assaasigut pitittarpai .
44019013	Aamma juutit angalaarlutik anersaapilunnik anisitsisartut ilaasa anersaapiloqartunut misilittalerpaat Naalakkap Jiisusip aqqa taallugu oqarlutik : " Jiisusikkut Paulusip oqaluussissutigisaatigut aneqquassi . "
44019015	Anersaapiluulli akivai : " Jiisusi ilisimavara , Paulusilu kinaasoq nalunngilara , ilissili kikkuuisi ? "
44019017	Tamanna Efesosimiut tamarmik , juutit grækerillu , tusaamalerpaat ersilersinneqarlutillu , Naalakkallu Jiisusip aqqa unnersiutigineqarpoq .
44019020	Taamaalilluni oqaaseq Naalakkap pissaaneragut siammariartortuarpoq sunniuteqarnerujartuinnarlunilu .
44019021	Tamakku tamarmik pereermata Paulusi Anersaamit sunnigaalluni aalajangerpoq Makedonia Akajalu aqqusaarlugit Jerusalemimukarniarluni . Oqarporlu : " Tassaneereeruma aamma Romaliartariaqarpunga . "
44019022	Suleqatimi ilaat marluk , Timotheusi Erastosilu , Makedoniamut aallartippai , namminerli suli sivisulaartumik nunap immikkoortuani Asiamiikkallarpoq .
44019023	Taamanikkut Efesosimi mikinngitsumik eqqissiviilliorneqalerpoq Aqqut pissutigalugu .
44019026	Maanna takuarsi tusaallugulu taassuma Paulusip Efesosimi piinnarnani nunalli immikkoortuani Asiami tamarluinnangajammi inuppassuit ilataariniarai tammartillugillu oqartarami assammik sanaajusut guutiunngitsut .
44019029	Perulluliornerit illoqarfik tamakkerlugu siammaapput , tamarsuarmillu isiginnaartarfimmukaaleqaat Paulusillu angalaqatai Makedoniamiut Gajusi Aristarkilu nusukarlugit aallarullugit .
44020001	Eqqissiviilliorneq qaangiummat Paulusip ajoqersukkat qaaqqutippai oqaaqqissaarlugillu . Taava inuulluaqqugamigit Makedonialiarniarluni aallarpoq .
44020004	Ingerlaqatigai Pyrrhusip ernera Sopatrosi Berøamioq , Aristarki Sekundusilu Thessalonikamiut , Gajusi Derbemioq Timotheusilu kiisalu Tykikosi Trofimosilu nunap immikkoortuanit Asiamit pisut .
44020007	Sabbatip-akunnerata ulluisa siullianni timiusaq aggorniarlugu katersorsimagatta Paulusip najuuttut oqaloqatigai aqaguani aallartussaagami , kipinanilu oqaluppoq unnuaqeqqa tikillugu .
44020010	Paulusili aterami qallerlugu pallorpoq eqillugulu , oqarporlu : " Perpalukkunnaarniaritsi upikkunnaarlusilu ! Tarningatami qimassimanngilaa . "
44020016	Paulusimi aalajangersimavoq Efesosi qaangiinnarniarlugu sivisuallaamik nunap immikkoortuani Asiamiikkumannginnami . Ajornanngippammi piinsip ulluani Jerusalemimiinniaraluarpoq .
44020019	Naalagaq kiffartuussimavara tamatigut nikanartillunga qullilisarlungalu misiligaanernillu eqqorneqartarlunga juutit qinuginninnerisigut .
44020022	Maanna Jerusalemimukalerpunga Anersaakkut qilersugaallunga . Tassanilu qanoq ittunik naapitaqarumaarnerlunga naluara ;
44020023	manna kisiat nalunngilara : Anersaap Illernartup illoqarfinni tikitanni tamarluinnarni nalunaajaaffigigaanga kalunnernik qilersugaanermik naalliuutinillu naapitassaqarumaartunga .
44020024	Uangali nammineq inuunera pingaartinngilara naammagalugu naammassisinnaagukkit arpannera kiffartuullu Naalakkamit Jiisusimit pisara , tassa Guutip saammaanneranik iivangkiiliumik nalunaajaatiginninneq .
44020026	Taamaattumik ullumikkut ilissinnut uppernarsarpara kialluunniit aavanut pisuussuteqanngitsunga .
44020027	Nipangiussaqarsimanngilangami , ilissinnulli Guutip piumasaa tamakkiisumik nalunaajaatigaara .
44020028	Immissinnut misissugariniaritsi savaatittaarlu tamaasa misissugaralugit ; Anersaammi Illernartup taakkununnga nakkutilliisunngortippaasi Guutip ilagiissai nammineq aamminik pissarsiai paareqqullugit .
44020029	Nalunngilara peerukkuma amaqqut qaasuttut ilissinnut tikiukkumaartut savaatinillu asattuussissanngitsut .
44020030	Allaammi ilissi akornassinnit saqqummersoqarumaarpoq angutinik ilumoortuunngitsumik oqaluttunik ajoqersukkat imminnut malinnaatikkumallugit .
44020031	Taamaattumik eqqumagitsi . Eqqaamasiullu ukiuni pingasuni unnuakkut ullukkullu kipissananga tamassi immikkut ilitsersuuttarsimagassi qullilillunga .
44020032	Maanna peqquassi Guutimut saammaanneranillu oqaatsimut ineriartortitsisinnaasumut illernartitaasunullu tamanut kingornussassiisinnaasumut .
44020033	Sølvimik kuultimilluunniit atisassanilluunniit piumaffigisaqarsimanngilanga .
44020034	Nammineq nalunngilarsi assakka atorlugit uanga suleqatimalu pisariaqakkavut tamaasa pissarsiarisimagikka .
44020035	Takutissimavassi taama sulinikkut sanngiitsut isumagisariaqartut Naalakkallu Jiisusip nammineq oqaasii imaattut eqqaamasariaqartut : " Tunisineq pilluarnarneruvoq tigusinermit . " "
44020036	Paulusi taama oqaloreerami seeqqummerpoq qinoqatigalugillu .
44021005	Tassani ullisareeratta aallarpugut ingerlaqqinniarluta ; tamarmillu , arnat meeqqallu ilanngullutik , qaniorpaatigut illoqarfiup avataanut allaat . Tassani sissami seeqqumiarpugut qinullutalu .
44021008	Aqaguani ingerlaqqippugut ; Cæsareamullu pigatta Filipip iivangkiiliulersaartup , taakkua arfineq-marluk ilaata , illuanukarpugut tassanilu inissilluta .
44021010	Ullut arlallit tassaneereersugut Judæamiit tikiuppoq pruffiiti Agabosimik atilik .
44021011	Taassuma tikikkamisigut Paulusip qiterutaa tigullugu isikkani assanilu taassuminnga qilersorpai oqarlunilu : " Anersaaq Illernartoq ima oqarpoq : Juutit qiterummik uuminnga piginnittoq Jerusalemimi taamatut qilersussavaat Guutimillu nalusut assaannut tunniutissallugu . "
44021012	Tamanna tusaratsigu uagut tassanimiullu Paulusi qinnuigaarput Jerusalemimut majuaqqunagu .
44021013	Paulusili akivoq : " Sooq qiavisi uummatigalu aliasutsillugu ? Qilersugaanissannuinnaq pinnanga , aammattaarli Naalakkap Jiisusip aqqa pillugu Jerusalemimi toqunissannut piareersimavunga . "
44021014	Killissaanngimmat noqqillaannarpugut oqarlutalu : " Naalakkap piumasaa pili ! "
44021018	Aqaguani Paulusip Jaakumukaqatigaatigut , utoqqaanertallu tamarmik tassunnarsimapputtaaq ;
44021019	Paulusillu ilassivai , sukumiisumillu oqaluttuaraa Guuti nammineq kiffartortigaluni Guutimik nalusuni qanoq iliuuseqarsimasoq .
44021020	Tamanna tusaramikku Guuti unnersiutigaat Paulusimullu oqarlutik : " Qatanngut , takuatit juutit 1.000-illit qanoq amerlatigisut uppertunngorsimasut ; tamarmillu inatsisit ilungersuutigaat .
44021021	Illilli pillutit tusagaqarsimapput juutinngooq Guutimik nalusut akornanni najugaqartut tamaasa ajoqersoritit Mosesi tunussagaat oqarfigigitillu qitornatik kipineqartissanngikkaat juutillu ileqqui atorunnaassagaat .
44021023	Taamaattumik siunnersuuterput manna malinniaruk : Angutit unnersuisimasut sisamat maaniipput .
44021024	Ilaliuteriarlugit minguersaqatigikkit akiliullugillu nujaarutivillutik nujaajartissinnaaqqullugit . Taava tamarmik paasissavaat pillutit tusarsimasartik tunngavissaqanngitsoq illillu nammineq inatsisit malillugit inuusutit .
44021025	Guutimilli nalusut uppertunngorsimasut pillugit allagaqarpugut aalajangersarlugulu nersutit guutipilunnut pilliutaasut neqaat aallu nersutillu qimitat neqaat kiisalu kinguaassiuutitigut inuunerlunneq mianersuutigeqqullugit . "
44021028	suaartarlutillu : " Israelikkuususi , ikioriartortigut ! Aana angut tamani tamanullu ajoqersuisartoq inuiannut inatsisinullu najukkamullu matumunnga akerliusumik . Allaammi grækerit naalaffimmut iseqatigisimavai ini illernartoq manna nalinginnaatillugu . "
44021029	Siusinnerusukkut takugamikku Paulusip Trofimosi Efesosimioq illoqarfimmi ilagigaa isumaqarput naalaffimmut iseqatigisimagaa .
44021036	Inuimmi tamarmik malinnaapput suaartarlutillu : " Taanna peerli ! "
44022003	" Juutiuvunga , Tarsusimi Kilikiamiittumi inunngorpunga , illoqarfimmili maani peroriartorlunga .
44022004	Aqqummik matuminnga qinuginnippunga toqoraallunga , angutit arnallu tigusarisarpakka parnaaruttarlugillu .
44022005	Tamanna palasiunerup utoqqaanertallu tamarmik uppernarsarsinnaavaat . Taakkua qatanngutinut allakkanik nassartippaannga , Damaskusimullu aallarpunga tassaniittuttaaq qilersugaatillugit Jerusalemimukaakkumallugit pillarneqarsinnaaqqullugit .
44022006	Aqqutaanili ulloqeqqata missaani Damaskusi qanillileriga tassanngaannaq qilammiit qaamanerup sakkortuup qinngorfigaanga ilullunga .
44022007	Nunamut uppippunga tusarlugulu nipi ima oqartoq : " Sauli , Sauli , sooq qinugaanga ? "
44022008	Uanga aperivunga : " Kinaavit Naalagaq ? " Akivorlu : " Jiisusiuvunga Nazaretimioq qinugisat . "
44022009	Ingerlaqatima qaamaneq takugaluarpaat , nipili uannut oqaluttoq tusaanngilaat .
44022010	Taava aperivunga : " Naalagaq , qanoq iliussaanga ? " Naalagarlu akivoq : " Nikuillutit Damaskusimukarit ; qanoq iliortussanngortitaaninnik tamanik tassani ilisimatinneqassaatit . "
44022011	Qaammaallannerup sakkortungaassusianit isigisaarutitaagama ingerlaqatinnut tasiortittariaqarpunga Damaskusimullu apuullunga .
44022012	Tassaniippoq angut Ananiamik atilik . Taanna upperluartuuvoq inatsisinik maleruaasuulluni juutinillu tamaaniittunit iluarisaalluarluni .
44022013	Taassuma ornippaanga sassarlunilu oqarfigalunga : " Qatanngut Sauli , isigisaqaleqqigit ! " Taama oqarniariarmat takusinnaalerpara .
44022014	Oqarpoq : " Siuaasatta Guutiata qinersimavaatit piumasani ilisimaqqullugu Iluartorlu takoqqullugu nipilu nammineq qarnanit tusaqqullugu .
44022015	Inunnummi tamanut taassuma nalunaajaasigissavaatit takusannik tusakkannillu .
44022016	Sooq piumaataarpit ? Nikuigit kuisillutillu ajortitit piiarneqartillugit Naalakkallu aqqa torlorfigalugu ! "
44022017	Taavalu Jerusalemimut utersimalerlunga naalaffimmi qinutillunga qamuuna tiguartippunga ,
44022018	Naalagarlu takuara . Taanna uannut oqarpoq : " Jerusalemi qimakkasuaruk uanga pillunga nalunaajaatit ilassiumanngimmassuk . "
44022019	Akivunga : " Naalagaq , namminnermi nalunngilaat ilinnik upperinnittut parnaarussaatittarikka synagoginilu iperartortittarlugit .
44022020	Stefanusillu nalunaajaasivit aava kuisaammat uanga nammineq najuuppunga pineqarnera iluaralugu toqutsisuisalu qallersaataat paaralugit . "
44022021	Naalagarli uannut oqarpoq : " Aallarit , inuiannut ungasissumiittunut aallartinniarakkit . " "
44022022	Paulusip taama oqarnera tikillugu inuit tusarnaaginnarsimagaluarpaat , maannali nipituumik suaartalerput : " Nunap qaavanit peerli ! Taamaattoq inuutitassaanngilaq ! "
44022025	Iperartussalluni qilersormanni Paulusip sakkutuut naalagaasa ilaat sanimini qeqartoq aperaa : " Romami ilasiaasoq iperartorsinnaavisiuk uffa eqqartuunneqanngitsoq ? "
44023001	Paulusip Killisiuisoqatigiit alassanagit isigai oqarlunilu : " Qatanngutit , ulloq manna tikillugu Guutip saani inuusimavunga sumilluunniit ilerasuutissaqarnanga . "
44023003	Taava Paulusip oqarfigaa : " Guutip patikkumaarpaatit illit iigaq kalkitigaq ! Illit pisussaatitaavutit inatsisit malillugit eqqartuutissallunga , inatsisinilli unioqqutitsivutit pateqqullunga peqqusigavit . "
44023005	Paulusi akivoq : " Qatanngutit , palasiunerusoq-una sianiginngikkiga . Imami allassimavoq : " Inuiaqatinni pisortaq perloqqussanngilat . " "
44023006	Paulusilli nalunnginnamiuk Killisiuisoqatigiinni ilaasortaasut ilaat saddukiiariusut ilaallu farisiiariullutik , torlulavoq : " Qatanngutit , uanga farisiiariuvunga farisiiarinit naggueqarlunga . Maanna eqqartuunneqalerpunga toqusut makinnissaannik neriugisaq pillugu ! "
44023008	Saddukiiarimmi oqartarput toqusunit makinnissaqanngitsoq inngileqaranilu anersaaqaraniluunniit , farisiiarilli taakku tamaasa taamaannerarpaat .
44023009	Suaartaattorsuanngorput , allakkanillu ilisimasut ilaat farisiiariusut nikuipput akerliliillutillu : " Angut taanna sumik ajortumik iliorsimasorinngilarput . Anersaammi , inngililluunniimmi , oqaluffigisimasinnaavaa ! "
44023011	Unnuarormat Naalagaq Paulusip saavani qeqarpoq oqarlunilu : " Nikalloqinak ! Soorlu Jerusalemimi uanga pillunga nalunaajaasimasutit , Romamissaaq taamaaliussaatit . "
44023027	Angut una juutit tigusarisimallugu toqukkaluttuaraat sakkutuut ilagalugit tikippara aniguisillugulu ilisimalerakku Romami ilasiaasoq .
44023028	Suna unnerluussutigineraat paasiumallugu killisiuisoqatigiissortaannut pisippara .
44023029	Ilisimalerpara inatsisiminni isumaqatigiinngissutaasut pillugit unnerluutigigaat , unnerluussuteqanngitsorli toqutaanermik parnaarussaanermilluunniit kinguneqarsinnaasumik .
44023034	Allakkat atuaramigit aperaaq nunap immikkoortuanit sumit Paulusi pisuunersoq , tusaramiullu Kilikiaminngaaneersoq
44024001	Ullut tallimat qaangiummata palasiuneq Anania tikiuppoq utoqqaanertat ilaat eqqartuussissuserisorlu Tertullusimik atilik ilagalugit . Taakkua Paulusi pillugu unnerluussissutigisatik naalagaatitamut saqqummiuppaat .
44024005	Malunnarsisimavoq angut taanna nappaatitut toqoraataasututut ajoqutaatigisoq juutinilu silarsuarmi tamani eqqissiunnaartitsisuusoq nazaræerit immikkoorniaqatigiianni siulersuisuunermigut .
44024006	Ilallugulu naalaffik narrunarsarniarsimagaluarpaa , tigusaraarpulli eqqartuukkumallugulu inatsisivut malillugit .
44024007	Sakkutuulli qullersaat Lysiasi akuliuppoq nakuuserlunilu taassuminnga arsaarluta .
44024008	Peqqusivorlu Paulusimik unnerluussisut illit saaffigissagaatsit . Illit nammineq tamakkuninnga tamanik apersorsinnaavat paasissallugulu unnerluussutigisarput sunaanersoq . "
44024011	Uppernarsisinnaavat ullut aqqaneq-marluinnaat matuma siornagut Jerusalemimut majuartunga palloriartorlunga .
44024014	Ilinnulli nassuerutigissavara Aqqut , immikkoorniaqatigiinnermik taasaat , malikkakku ; taamaalillungalu siuaasatta Guutiat kiffartuuppara inatsisini pruffiitinilu allassimasut tamaasa upperigakkit
44024015	taakkunatullu Guutimut neriugisaqarlunga , tassa toqusut makikkumaartut - iluartut iluaatsullu .
44024016	Taamaattumik uangattaaq nammineq noqqaassutigiuarpara tamatigut Guutimut inunnullu ilerasuuteqanngitsuunissara .
44024017	Ukiulli arlallit qaangiummata tikiuppunga ikiuutissat inuiaqatinnut tunniukkiartorlugit pilliiumallungalu .
44024018	Tassalu minguersareernerma kingornagut naalaffimmi taamaaliornialersunga naammattoorpaannga , perulluliortitsinngitsunga eqqissiviilliortitsinngitsungaluunniit ;
44024019	tassaaku juutit nunap immikkoortuanit Asiameersut taamaaliortitsisut , taakkulu ilinnut sassartariaqaraluarput unnerluutigalungalu uanga pillunga unnerluussutissaqarsimagunik .
44024021	oqaatigilissulluunniit oqaatsit tassaniillunga suaarutikka uku kisiviisa pinerlugit : Toqusut makinnissaat pillugu ullumi ilissinnit eqqartuunneqalerpunga . "
44024022	Taava Felixip suliassaq kinguartippaa . Nalunngilluarpaami Aqqut oqarlunilu : " Sakkutuut qullersaat Lysiasi maanga tikiuppat isumaqatigiinngissutersi eqqartuussissutigiumaarpara . "
44024023	Felixip sakkutuut naalagaat ilisimatippaa Paulusi sukanninngitsumik parnaarussivimmiititaassasoq ikinngutaasalu kiffartuunniarpassuk tamanna akornusersorneqassanngitsoq .
44024025	Paulusili iluarneq pinaveersaarnerlu eqqartuussinissarlu pillugit oqalulermat Felixi annilaangalerpoq kipitillugulu oqarluni : " Naammakkallarli ! Aniinnarsinnaavutit , piffissaqaleruma aasikkumaarpagit . "
44025002	Palasiunerit juutillu nuimanertaasa Paulusi pillugu unnerluussissutertik taassumunnga saqqummiuppaat . Ilungersorlutik qinnuigaat
44025003	ajunngisaarfigalutik Paulusi Jerusalemimukaateqqullugu . Aqqutaanimi qoqassillugu toqunnialersaarpaat .
44025008	Paulusi imminut illersorluni ima oqarmat : " Uanga juutit inatsisaannut naalaffimmullunniit kaasarimulluunniit ajortuliorsimanngilanga , "
44025009	Festusip juutinut iluareqqusaarluni aperaa : " Jerusalemimut majuarumavit tassanilu uannut eqqartuussaatillutit ? "
44025011	Pinerluuteqarsimagumali toqumillu pillartariaqartumik iliorsimallunga toqunissara pinaaserfigiumanngilara . Unnerluussutigisaalli tunngaveqanngippata kialuunniit taakkununnga tunniussinnaanngilaanga . Kaasarimut suliassanngortippunga ! "
44025014	Ullullu arlerlugit tassaniimmata Festusip Paulusi pillugu suliassaq kunngimut saqqummiuppaa ima oqarluni : " Maaniippoq parnaarussaq Felixip qimataa .
44025016	Akivakka Romamiut ileqqorinngikkaat unnerluutigisaasoq unnerluussisini kiinarseqqaartinnagu pasilliutaasunullu illersornissaminut periarfissaqareertinnagu tunniutissallugu .
44025018	Unnerluussisuusut unguaat , pinerluutinilli uanga ilimagisaraluannik unnerluuteqanngillat ;
44025019	tassungali saqitsaassutigisimavaat upperisaminnut tunngasut Jiisusilu kinaanersoq toqusimasoq Paulusimilli uumaneragaasoq .
44025023	Aqaguani Agrippa Berenikelu takkupput assukkersorsimaqalutik ; sakkutuut qullersaat illoqarfimmilu akimanertat ilagalugit eqqartuussivimmut iserput , Festusilu peqqusimmat Paulusi isertinneqarpoq .
44025024	Festusilu oqarpoq : " Kunngi Agrippa ilissilu tamassi maani isersimaqataasusi ! Aana takuarsi taanna juutit tamarmik Jerusalemimi maanilu uannut saaffiginnissutigisaat inuuinnartittariaarunnerarlugulu suaartaatigisaat .
44026005	Qangali nalunngilaat - piumagunillu nalunaajaatigisinnaallugu - farisiiariullunga juutini upperisarsioqatigiit sukannernerpaat malillugit inuusimasunga .
44026006	Maannalu qeqarpunga eqqartuunneqassallunga pissutigalugu neriorsuut Guutip siuaasatsinnut neriorsuutigisaa neriugigakku .
44026008	Sooq Guutip toqusunik makititsisinnaanera uppernanngitsuutippisiuk ?
44026009	Uangami nammineq isumaqarsimagaluarpunga Jiisusip Nazaretimiup aqqa sakkortuumik akerlilersortariaqartoq ,
44026010	taamaaliorpungalu Jerusalemimi . Palasiunernit pisussaatitaallunga illernartut ilaat amerlasuut parnaarussaatittarpakka toqutaassagaangatalu akuerseqataasarlunga .
44026011	Synagogini tamani pillarlugit pinngitsaaliniartarpakka mitalliisinniarlugit . Ima atsigisumik kamaappakka illoqarfiit nunani allaniittut tikivillugit malersortarlugit .
44026012	Taamali qinuginnitsillunga ilaanni Damaskusimut aallarpunga palasiunernit piginnaatitaallunga pisussaatitaallungalu .
44026013	Aqqutaani , kunngi , ullororuttornerani takuara qaamanerup seqernup qaamaneranit qaammarinnerusup ingerlaqatikkalu qilammit qaammarfigigaatigut .
44026014	Tamatta nunamut uppippugut , tusarparalu nipi hebræerisut uannut oqaluttoq : Sauli , Sauli , sooq qinugaanga ? Suugaq tukkartussallugu ilinnut artornassaqaaq .
44026015	Aperivunga : Kinaavit Naalagaq ? Naalagarlu akivoq : Jiisusiuvunga qinugisat .
44026016	Nikuinniarit qeqqillutillu ! Ilinnummi takutippunga pissutigerpiarlugu kiffassattut qinerumagakkit , nalunaajaasigiumallutit takusannik ilinnullu takutikkumaakkannik ,
44026017	inunnit Guutimillu nalusunit annaakkukkit . Taakkununnga aallartissavagit
44026018	isaat uiseqqullugit taartumiit qaamasumut Saatanillu pissaaneraniit Guutimut saatsillugit , ajortit isumakkiigaanerat pisinnaaqqullugu allallu uannut uppernikkut illernartitaasut tamarmik atugassaasa assingannik pissarsiassaqaqqullugit .
44026019	Taamaattumik , kunngi Agrippa , takusamut qilammeersumut naalanngissimanngilanga .
44026020	Damaskusimiittunulli nalunaajaaqqaarallarpunga taavalu Jerusalemimi juutillu nunaanni tamarmi Guutimik nalusunuttaaq allamik isumataaqqullugit Guutimullu saallutik suliallu allamik isumataarnerup piumasarisai suliaralugit .
44026021	Tassa tamanna pissutaavoq juutit naalaffiup silarliani tigusarimmannga toqunniarlungalu .
44026022	Ulloq manna tikillugu Guutip ikiuineragut sassarsinnaasarpunga angisuunut mikisunullu nalunaajaallunga , allaasumillu oqaaseqarnanga pruffiitit Mosesillu pisussatut oqaatigisaat kisiisa oqaatigaakka :
44026023	Kristusi anniartariaqartoq toqusunit makeqqaartuulluni juutinut Guutimillu nalusunut qaamasoq nalunaajaatigissallugu . "
44026028	Agrippa Paulusimut oqarpoq : " Kristumiunngortingajaveqaarma ! "
44026031	Aniartortillutillu ima oqaloqatigiipput : " Angut taanna toqumik pillarneqaataasinnaasumik parnaarunneqaataasinnaasumilluunniit iliorsimanngilaq . "
44026032	Agrippalu Festusimut oqarpoq : " Angut taanna iperaannariaassagaluarpoq kaasarimut suliassanngortissimanngikkaluaruni . "
44027001	Italialiassasugut aalajangerneqareeriarmat Paulusi parnaarussallu allat Juliusimut , kaasarip sakkutuuini naalagaasumut , paarisassanngortinneqarput .
44027002	Umiarsuarmut Adramyttionimeersumut Asiap sineriaani illoqarfinnik aqqusaarisussamut ikivugut aallarlutalu ; ilaaqatigaarput Aristarki Makedoniamioq Thessalonikameersoq .
44027003	Aqaguani Sidonimut tulappugut ; Juliusillu Paulusi inussiarnersumik pivaa ikinngutiminukarnissaa akueralugu taakkunannga isumassorneqarsinnaaqqullugu .
44027009	Sivisunaaleqimmat immamilu angalaniarneq isumannaatsuujunnaarluni , aammami Ulloq Iisinnginniarfik qaangiutereermat , Paulusip mianersoqquai
44027024	imalu oqarluni : " Paulusi , erseqinak ! Kaasarimut sassarumaarputit , maannalu Guutip angalaqatitit tamaasa ilinnut tunniuppai . "
44027034	Taamaattumik siunnersorpassi nereqqullusi ; annaanneqassagussi tamanna pisariaqarpoq . Arlaannarsiluunnimmi nutsamik katataqassanngilaq . "
44027035	Paulusi taama oqareerami timiusamik tigusivoq tamarmillu takkuanni Guuti qutsavigalugu aggorpaa nerilerlunilu .
44027044	kingornagullu allat ilaasa salliligarsuit allallu umiiarnerlukut ikaarutiginiassagaat . Taamaalillutillu tamarmik nunnipput annallutillu .
44028001	Annakkatta paasivarput qeqertaq Maltamik ateqartoq .
44028002	Inuiisa assut inussiarnisaarfigaatigut . Ikumatitsipput tamatta isumagaluta , siallilersimavormi pueqqortillunilu .
44028005	Paulusilli uumasoq taanna innermut issugiuppaa ajoqutissarsinanilu .
44028006	Qeqertap inuiisa ilimagigaluarpaat pullattuulissasoralugu tassanngaannarluunniit toqulluni uppissasoralugu ; sivisuumillu utaqqigaluaramikku susoqanngimmat paarlattorluinnaanik isumaqalerput oqarlutik guutiusoq .
44028016	Romamullu pigatta akuerineqarpoq immikkut najugaqarsinnaasoq sakkutooq paarsisissani aapparalugu .
44028017	Ullut pingasut qaangiummata Paulusip juutini pingaarnertaasut katersortippai . Katersuummata oqarpoq : " Qatanngutit ! Uanga juutinut siuaasalluunniit ileqquinut akerliusumik iliuuseqarsimanngilanga , taamaakkaluartorlu Jerusalemimiit Romamiunut parnaarussatut tunniunneqarpunga .
44028018	Apersoreeraminnga iperarniaraluarpaannga toqumik pillaateqarsinnaasumik pisuussuteqannginnama .
44028019	Juutilli akerliliimmata kaasarimut suliassanngortittariaqarpunga , imaanngilarli inuiaqatikka unnerluutiginiarikka .
44028020	Tassa tamanna pissutigalugu naapikkumavassi oqaaseqarfigiumallusilu ; kalunnernimmi makkuninnga qilersugaavunga Israelip neriuutaa pissutigalugu . "
44028022	Kissaatigaarpulli illit qaninnit tusarumallugu qanoq pilersaaruteqartutit . Nalunngilarpummi immikkoorniaqatigiit taakku tamani akerlerineqartut . "
44028023	Ullormi naapiffissatut isumaqatigiissutigineqartumi suli amerlanerit najugaanut ornippaat ; ullaaralaannguamiit unnuk tikillugu taakkununnga nassuiaavoq nalunaajaallunilu Guutip naalagaaffianik , Mosesillu inatsisai pruffiitillu najoqqutaralugit Jiisusimik qularunnaarsinniarpai .
44028024	Ilaat oqaasiinit qularunnaarsinneqarput , allalli uppinngillat .
44028026	oqarami : Inuiaat taakku oqarfigiartukkit : Tusaasaqartuassaasi , kisianni siunersisaqarnasi , isigisaqartuassaasi , kisianni paasisaqarnasi .
44028027	Inuiaammi taakkua uummataat orsumik qallersimapput , siutaat tusassarlersimapput , isaallu mamissimallutik , iseqaraluarlutik takunnissinnaajunnaarsillugit , siuteqaraluarlutik tusaasinnaajunnaarsillugit uummatimikkullu paasiinnissinnaajunnaarsillugit , saanniaqqunagillu uannit ajorunnaarsinneqartariaqalerlutik .
44028028	Taamaattumik ilisimassavarsi annassut taanna Guutimit pisoq Guutimik nalusunut ingerlatinneqarmat ; taakkulu tusarumaarput ! "
44028029	Taama oqareermat juutit qimagupput assortuuttorsuullutik .
44028031	Guutip naalagaaffia oqaluussissutigisarpaa Naalagarlu Jiisusi-Kristusi nakimmateqarani akornusersorneqaranilu ajoqersuutigisarlugu .
45001001	Paulusi , Kristusi-Jiisusip kiffaa , qaaqqusaasoq apustilioqqullugu , toqqagaasoq nalunaajaatigeqqullugu iivangkiiliu
45001003	iivangkiiliu erneranik Jiisusi-Kristusimik Naalakkatsinnik , uinikkut eqqarleriinnit Daavikkunnit pisumik ,
45001004	taanna toqusunit makikkami anersaamit illernartitsisumit aalajangersumik tassaatinneqartoq Guutip ernera pissaaneqangaartoq .
45001005	Taassumannga pivavut saammaanneq apustiliussuserlu aqqa pissutigalugu uppernikkut naalattunngortitseqqulluta inuianni tamani .
45001007	Guutip asasaanut Romamiittunut tamanut illernartooqqullugit qaaqqusaasunut :
45001008	Pingaarnerpaatillugu tamassi pillusi Guutiga qutsavigaara Jiisusi-Kristusikkut uppersusersi silarsuarmi tamarmi nalunaajaatigineqarmat .
45001009	Guuti uanga anersaakkut ernerata iivangkiiliuanik kiffartorfigisara ilisimannittoraara qinugaangama eqqaajuartarissi
45001010	qinnutigiuartarlugulu Guutip piumasarippagu ilissinnut tikeraarsinnaanissama kiisami iluatsinnissaa .
45001011	Takorusukkaluaqaassimi ilangiisikkumallusi Anersaap tunissutaanik , nakussatsitaaqqullusi ,
45001012	tassa : ilissi uangalu upperisaqaqatigiinnitsigut ilissinni kajumissaaqatigiissinnaaqqulluta .
45001013	Qatanngutit ! Ilisimassavarsi arlaleriarlunga tikeraassamaartaraluarissi , mannali tikillugu akornuteqartarsimallunga . Ilissinnissaarmi inerititaqalaarumagaluarpunga soorlu inuianni allani .
45001014	Grækerit barbarillu , ilisimasut ilisimaatsullu pisussaaffigaakka .
45001016	Tassami iivangkiiliu kanngusuutiginngilara , tassaammat Guutip pissaanera uppertut kikkulluunniit annassutissaat - juuteq siulliulluni , aammattaarlu grækereq .
45001017	Iivangkiiliumimi saqqummersitaavoq Guutip iluarnera uppernikkut uppernermut - soorlu allassimasoq : " Iluartoq uppernikkut inuussaaq . "
45001018	Guutimmi kamannera qilammit saqqummersitaasarpoq inuit soqqusaassusiinut iluaassusiinullu tamanut sallusuissut iluaassutsimikkut saqqummitsaaligaangassuk .
45001019	Tassami Guutimik ilisimassutaasut tamarmik inunnut taakkununnga saqqumipput Guutip tamakku taakkununnga saqqummersissimammagit .
45001020	Takussaanngitsuunerami , ittuinnartumik pissaanera Guutiussusialu , silarsuup pinngortitaaneraniilli takussaagaluarput suliaasigullu ilisimaneqarlutik . Taamaattumik patsisiginiagassaqanngillat .
45001021	Tassa Guuti ilisimagaluarpaat , taamaakkaluartoq Guutitut ataqqinagulu qutsaviginngilaat . Eqqarsaataalli piunngitsunngoriartorsimapput , uummataallu sianiitsut taarsiorput .
45001022	Ilisimasuunerartaraluarlutik sianiitsunngorput ;
45001023	Guutillu aserortussaanngitsup naalannassusia taarserpaat assilianik , inuit timmissallu nersutillu paarmortullu aserujasut assinginik .
45001024	Taamaattumik Guutip uummatimikkut pilerissusiisigut minguttuussusermiitiinnarpai timiminnik narrunarsaqatigiittunngortillugit .
45001027	taamatullu aamma angutitaasa arnamik atoqateqarneq pinngortitaanermi pissuserititaasoq soraarullugu imminnut pilerissuseqarfigilerput . Angutit kannguttaallutik anguteqatiminnik atoqateqartarput taamalu tammarnerminnut naleqquttumik pillaatisiaqalerlutik .
45001029	Iluaassusermik , ajussusermik , piumatussusermik , ileqqorlunnermillu tamanik ilumioqangaarput ulikkaarlutillu sinnganermik , inuarniarnermik , saqitsaakkumatussusermik , unneqqaserlunnermik naakkittaassusermillu . Mamarliisarput ,
45002001	Taamaattumik , illit inuk eqqartuussisartutit , kinaagaluaruilluunniit patsisiginiagassaqanngilatit . Allat eqqartuukkaangakkit imminuttaaq eqqartuuttarputit , illit eqqartuussattut iliortaravit .
45002004	Imaluunniit suusupagaagit killeqanngitsumik ajunngitsuunera kamaginninneralu kamajuinneralu , nalullugulu Guutip ajunngitsuunerata allamik isumataartinniaraatit ?
45002005	Manngertumik peqqissimiumanngitsumillu uummateqaravit katersuivutit kamaanneqarnissannik kamannerup ullussaani Guutip naapertuilluartumik eqqartuussinerata saqqummerfissaani .
45002006	Kinaluunniit akilerumaarpaa suliai naapertorlugit :
45002007	Qasusuillutik ajunngitsuliornermikkut naalannaammik ataqqinaammillu aserujuissusermillu noqqaassutiginnittut inuunermik naassaanngitsumik pisassaqartissavai ,
45002008	namminissarsiortullu sallusuissummullu naalasseriitsut iluaatsuliornermulli maleruutiinnarlutik kamannermik uumitsannermillu tikinneqassapput .
45002010	Ajunngitsuliortulli kialuunniit naalannaat ataqqinaallu eqqissinerlu pisassarai , juuteq siulliulluni aammattaarli grækereq .
45002011	Guutimi kinaassusersiortuunngilaq .
45002013	Guutimummi iluartuusut tassaanngillat inatsisinik tusartut , inatsisilli malillugit iliortut iluartuutinneqarumaarput .
45002014	Guutimimmi nalusut inatsisit piginagit inatsisit peqqussutaat malillugit ilioraangamik taava inatsiseqanngitsut taakku imminnut inatsisitut ipput .
45002016	Iluartuutinneqarneq tamanna piumaarpoq ullormi issumani Guuti inunni isertukkanik eqqartuussippat Kristusi-Jiisusikkut iivangkiiliu nalunaajaatigisara naapertorlugu .
45002018	illit Guutip piumasaanik ilisimasutit aalajangiisinnaallutillu suut pingaarnerunerannik inatsisit tunngavigalugit ajoqersorneqarsimagavit ,
45002019	illit tappiitsunut ilitsersuisinnaasuutittutit taartumiittunut qaammaqqutaasinnaatillutit ,
45002021	- illimmi allanut ajoqersuisuusutit imminut ajoqersunngilatit ! Oqaluussisartutit tillittoqassanngitsoq nammineq tillittarputit !
45002022	Oqartartutit allasiortoqassanngitsoq nammineq allasiortarputit ! Guutipilunnik maajuginnittuusutit naalaffik piiaaffigaat !
45002024	Tassami " ilissi pissutaallusi Guutip aqqa inuianni allani mitaatigisaavoq " - soorlu allassimasoq .
45002026	Taamaattumik kipineqanngitsoq inatsisit peqqussutaannik maleruaaguni kipineqartutut isigineqartariaqannginnerpa naak taamaattuunngikkaluarluni ?
45002028	Ersitsukkummi juutiusoqanngilaq , kipineqarnerlu tassaanngilaq timimi ersitsoq .
45002029	Juutiusorli tassaavoq qamuuna juutiusoq , kipineqartorlu tassa uummatimigut kipineqartoq , anersaakkut , allannertigut pinnani . Taassuma nersornaataa inunnit pinnani Guutimit pivoq .
45003002	Assut , sutigut tamatigut ! Pingaarnerpaavoq Guutip oqaasiinik paarsisuutitaammata .
45003003	Qanormi pissava ilaat unneqqaserluttuuppata ? Taakkua unneqqaserlunnerata Guutip unneqqarissusia atorunnaarsissanerpaa ?
45003004	Naamerluinnaq ! Guutimi sallusuitsuuvoq , inuillu tamarmik sallutuujullutik - soorlu allassimasoq : Iluartuutitaaqqullutit pisuutitsigaangavit , ajugaaqqullutillu eqqartuussigaangavit .
45003005	Kisianni iluaassutsitta Guutip iluarnera aalajangersarpagu taava qanoq oqassaagut ? Oqassanerpugut inuit oqartarnerattut , Guuti iluanngitsumik iliortartoq kamannerminik eqquigaangami ?
45003006	Naamerluinnaq ! Taamaakkaluarpat taava Guutip qanoq ililluni silarsuaq eqqartuussinnaassavaa ?
45003009	Taamaappat pingaarnerussuteqarnerpugut ? Taamaanngivippoq ! Juutimmi grækerillu unnerluutigereerpavut tamarmik ajortip ataaniinnerarlugit -
45003010	soorlu allassimasoq : Iluartoqanngilaq ataasiinnarmilluunniit naami .
45003011	Sianisooqanngilaq , Guutimik ujarlersoqanngilaq .
45003012	Tamarmik tunussisimapput , tamarmik aserorsimasuupput . Ajunngitsuliortoqanngilaq ataasiinnarmilluunniit naami .
45003013	Torluat tassa iliveq ammasoq , oqqaminnik ilumuunngitsuliorput , qarlormioqarput pulateriaarsuup toqunartuanik ,
45003014	qarngat ulikkaarpoq perloqqussutinik kamannermillu .
45003015	Qiilasaqaat aammik kuisinissamut .
45003016	Nakuuserneq ajunaarnerlu aqqutaanniipput ,
45003017	aqqut eqqissinartoq naluaat ,
45003018	Guutimik mianerinninneq sianiginngilaat .
45003019	Ilisimavarput inatsisit oqaatigisaat inatsisit ataanniittunut tunngatitaasut qarngit tamarmik matuneqassammata silarsuarlu tamarmi Guutip saani pillagassaatitaassammat .
45003020	Inatsisimmi suliareqqusaasigut inuk kinaluunniit Guutip saani iluartuutinneqarsinnaanngilaq ; ajortiliussutsimimmi nalujunnaarsitaaneq inatsisinit pilersinneqartarpoq .
45003021	Maannali saqqummiunneqarpoq Guutip iluarnera inatsisit tunngaviginagit , inatsisinit pruffiitinillu nalunaajaassutigineqarluni ,
45003022	tassaalluni Guutip iluarnera Jiisusi-Kristusimut upperneq tunngavigalugu uppertunut tamanut pissarititaasoq . Tamatumani assigiinngissuteqartoqanngilaq ;
45003023	tamarmimmi ajortuliorput Guutimit naalannassuseq pigiunnaarlugu .
45003024	Taama pineqartussaanngikkaluarlutik Guutip sammaanneranit iluartuutitaapput Kristusi-Jiisusikkut aniguisitaagamik .
45003025	Guutip taanna aavatigut saammaannarsissutissamik pilliutinngortippaa , uppernikkut iluarnini takutikkumallugu , tamatuma siornatigut kamaginninnermigut ajortuliat pillaatissinngitsoortaraluaramigit
45003027	Naammi usorsisimaaruterput ? Piiagaavoq ! Inatsisikkut sorlikkut ? Suleqqussutikkut ? Naagga , uppeqqussutikkut !
45003028	Isumaqartugununa inuk iluartuutitaasoq uppernikkut , inatsisit suliareqqusaasigut pinnani .
45003029	Imaluunniit Guuti juutiinnarnut Guutiua Guutimik nalusunut pinnani ? Naagga , Guutimik nalusunuttaaq Guutiuvoq ,
45003030	tassaagami Guuti ataasiusoq taannaasoq kipineqartunik iluartuutitsisoq uppernikkut , kipineqanngitsunittaarlu iluartuutitsisoq uppernikkut taannaasukkut .
45003031	Taava inatsisit uppernikkut atorunnaarsinnerpavut ? Naamerluinnaq ! Inatsisit atortuuinnartippavut .
45004002	Aaperaat suliani pissutigalugit iluartuutitaaguni usorsisimaarutissaqaraluarpoq , Guutimulli pinnani .
45004003	Qanormi Allakkat oqaaseqarpat ? " Aaperaap upperimmani tamanna Guutip taassumunnga iluartuutitaassutigitippaa . "
45004004	Sulisoq saammaannermit pinnani sulianili naapertorlugu akissarsisarpoq .
45004005	Sulinanili iluaatsumik iluartuutitsisumut uppertup uppernini iluartuutitaassutigaa .
45004007	Pilluarput unioqqutitsinerminnik isumakkeerfigineqartut , ajortuliaminnik matooriffigineqartut .
45004008	Pilluarpoq inuk Naalakkap ajorteqartinngisaa .
45004010	Qanoq ililluni taamaatsitaava ? Kipineqareerami imaluunniit kipineqanngikkallarami ? Kipineqarami pinngilaq , kipineqanngikkallaramili !
45004011	Kipineqarneq pivaa nalunaaqutitut naqissutitullu uppernikkut iluarnermut kipineqanngikkallarami pigisaminut kipineqarsimanatik uppertunut tamanut ataataaqqulluni taakkuttaaq iluarsuseqartitaaqqullugit .
45004012	Aammattaarli ataatanngorpoq kipineqartunut , taakku kipineqarneq tunngavigiinnarnagu aamma upperneq ataatatta Aaperaap kipineqanngikkallarnermini pigisaa tumisiorlugu inuuppata .
45004013	Aaperaap kinguaavisaluunniit silarsuarmik kingornussinissaminnik neriorsuutisiaat inatsisitigut pinngilaq , iluarnikkulli uppernermit pisukkut .
45004014	Inatsiseqartulli kingornussisussaappata , taava upperneq suujunnaarsitaassaaq neriorsuullu atorunnaarsitaalluni .
45004015	Inatsisimmi kamatsitsisuusarput , inatsiseqanngikkaangammi aamma unioqqutitsineqartanngilaq .
45004016	Taamaattumik tamanna uppernermit pivoq saammaannermit pisimaqqullugu , neriorsuut Aaperaap kinguaavinut tamanut aalajaatsooqqullugu inatsiseqartunut piinnarani , Aaperaatulli uppersuseqartunuttaaq . Taannami tamatsinnut ataataavoq ,
45004017	soorlu allassimasoq : " Inuiaqatigiippassuarnut ataatagitissavakkit . " Ataataavoq Guutip upperfigisami toqusunik uummartitsisup pioriinngitsunillu qaaqqusilluni piulersitsisup saani .
45004018	Neriunartoqanngikkaluartoq neriulluni upperpoq inuiappassuarnut ataataalerumaarluni , ima oqarfigineqarsimagami : " Taama amerlatigilissapput kinguaassatit . "
45004019	Uppersutsimigullu sanngiillinani misigisimavaa timini toqujartulereersoq - 100-ngajannimmi ukioqalerami - Sarallu illiaa toqungasoq ,
45004021	nakimassutiginngilluinnarlugulu Guuti pissaaneqartoq neriorsuutini naammassissallugu .
45004022	Taamaattumik tamanna iluarsuseqaatigaa .
45004023	Taamali iliorfigineqarnera allassimanngilaq taanna piinnarlugu ,
45004024	aammali uagut pineqarpugut taama iliorfigineqartussaasugut , uppertugut Guutimut Jiisusimik Naalakkatsinnik toqusunit makititsisumut ,
45004025	tunniussaasumut unioqqutitsinivut pillugit makititaasumullu iluarsuseqartitaanissarput pillugu .
45005001	Uppernikkut iluartuutitaagatta Guuti eqqisseqatigaarput Naalakkatsigut Jiisusi-Kristusikkut .
45005002	Taanna uppernikkut ornigussinnaannguutigaarput saammaannermiinnitsinnut , Guutillu naalannassusianik neriugisaqarnerput usorsisimaarutigaarput .
45005003	Taannaannaanngitsoq , aammattaarlu usorsisimaarutigaavut annikilliortarnivut , nalunnginnatsigu annikilliornerup nikallujuinneq pilersittaraa ,
45005006	Suli sanngiitsuutilluta Kristusi iluaatsut pillugit toquvoq piffissaq nalliummat .
45005008	Guutilli uagutsinnut asanninnini takutippaa ajortiliugallartilluta Kristusip pilluta toquneratigut .
45005009	Maannali uagut Kristusip aava pissutigalugu iluartuutitaasugut taassumuuna kamannermit annaanneqarnissarput annerungaassaaq .
45005010	Sulimi Guutimut akeraatilluta ernerata toquagut saammaannartitaavugut ; taava Guutimit saammaannartitaagatta suli annerungaartumik inuuneratigut annaanneqassaagut .
45005012	Taamaattumik : Soorlu inukkut ataasiinnakkut ajorti silarsuarmut tikiuttoq ajortikkullu toqu tikiulluni , taamatut toqu inunnut tamanut annguppoq tamarmik ajortuliormata .
45005013	Inatsiseqanngikkallarmat ajorti silarsuarmeereeraluarpoq , ajortili ajortitut nalilerneqarsinnaanngilaq inatsiseqanngimmat .
45005014	Taamaattorli toqu Adamimiit Mosesimut naalagaavoq Adamip unioqqutitsinerata assinganik ajortuliorsimanngikkaluartunut . Adami tikiuttussamut missingiutaavoq .
45005015	Kisianni saammaassaaneq ajortuliornerlu missigiissinneqarsinnaanngillat , inuummi ataatsip ajortuliornera pissutigalugu inuit amerlasuut toqupput ; Guutilli saammaannera tunissutaalu amerlasuut annerungaartumik pisassaqaatigilersimavaat inuup ataatsip , Jiisusi-Kristusip , saammaanneragut .
45005018	Tassa imaappoq : Soorlu inuup ataatsip ajortuliornera inuit tamarmik pillagassanngortitaanerannik kinguneqartoq , taamatut inuup ataatsip naammassisaa iluartoq iluarninngorpoq inuuninngorlunilu inunnut tamanut .
45005019	Soorlumi inuup ataatsip naalanngitsuliorneratigut inuit amerlasuut ajortilinngortut , taamatut inuup ataasiinnarluinnaap naalanneratigut inuit amerlasuut iluartunngorumaarput .
45005020	Inatsiseqalerporli unioqqutitsineq anneruleqqullugu , ajortilu annerulermat saammaanneq suli annerulerpoq ,
45005021	ajortip toqukkut naalagaasimaneratut saammaanneq iluarnikkut naalagaaleqqullugu naassaanngitsumik inuunissamut Jiisusi-Kristusikkut Naalakkatsigut .
45006001	Taava qanoq oqassaagut ? Ajortimiittuassanerpugut saammaanneq suli annerungaaleqqullugu ?
45006002	Naamerluinnaq ! Uagummi ajortimit toqusugut qanoq ililluta tassani inuujuarsinnaavugut ?
45006003	Naluisiulluunniit uagut Kristusi-Jiisusimut kuisimasugut tamatta toquanut kuisimasugut ?
45006004	Tassa toqumut kuisinnikkut ilisaaqatigaarput uaguttaaq nutaamik inuuneqalissagatta , soorlu Kristusi toqusunit makititaasoq Ataatap naalannassusiagut .
45006005	Kristusimut atalluinnalersimagatta toqukkut taassuma toquatut ittukkut , taava taamaassaaguttaaq toqusunit makinnikkut taassuma makinneratut ittukkut .
45006006	Nalunngilarput inuusitoqarput sanningasulimmut kikiattugaasoq Kristusi peqatigalugu , tassa timi ajortimut naalatsigititaasoq nungutitaaqqullugu uagut ajortimut inussiaajunnaaqqulluta ;
45006007	toqusormi ajortimut naalattaajunnaarpoq .
45006008	Kristusili toqoqatigigatsigu upperaarput inooqatigissalluguttaaq .
45006009	Nalunngilarpummi Kristusi toqusunit makissimasoq kingornalu toqunaveersoq . Toqu taassumunnga naalagaajunnaarpoq .
45006010	Toqumigummi ajortimit toquvoq ataasiaammik . Inuunini Guutip saani inuuneraa .
45006011	Taamatut ilississaaq immissinnik isumaqarfigissaasi ajortimut toqusimasusi , Guutimulli inuullusi Kristusi-Jiisusikkut .
45006012	Taamaattumik timissinni toqusussaasumi ajorti naalagaajunnaarli timissi pilerissusii maleqqunagit .
45006013	Avatisiluunniit ajortimut atugassanngorteqinasigit iluaatsuliornermut sakkugitillugit , Guutimulli atugassanngortigitsi toqusimagaluarlutik uummartutut , avatisi Guutimut atorlugit iluarnermut sakkugitillugit .
45006014	Ajorti ilissinnut naalagaalissanngilaq inatsisit ataanniinnasi saammaannerup ataaniikkassi .
45006016	Naluisiuk ilissi inussiatut kiffartorfigiumasarsi naalakkumasarsilu inussiaataaffigisariaqarassiuk naalallugulu ajortiugaluarpat toqumik kinguneqartoq naalannerulluniluunniit iluarnermik kinguneqartoq ?
45006018	Ajortimut inussiaataajunnaartitaallusi iluarnermut inussiaataalerpusi -
45006021	Taamani qanoq ittunik inerititaqarpisi ? Ilaa maanna kanngusuutigisassinnik ; toqumimmi naggateqassapput .
45006023	Ajortimmi akissarsiarititaa tassa toqu , Guutilli saammaannermit tunissutaa tassaavoq inuuneq naassaanngitsoq Kristusi-Jiisusimi Naalakkatsinni .
45007002	Arnaq uilik inatsisitigut uiminut qilersugaavoq uimi inuugallarnerani . Uinili toquppat inatsimmit taassumunnga qilersugaassutiminit piissaaq .
45007004	Taava ilississaaq , qatanngutikka , inatsisinit toquvusi Kristusip timaagut allamut , tassa toqusunit makissimasumut pigileqqullusi , Guutimut inerititaqaqqulluta .
45007005	Taamanimi uinimmiikkallaratta pilerissutsit ajortuliuutaasut inatsisit saqqummersitaasa avativut sunnertarpaat toqumut inerititaqartittarluta .
45007006	Maannali inatsisinit peersitaavugut toqullutalu siornatigut napititaaffitsinnit , kiffaalerluta inuunermi nutaami Anersaamiittumi - pisoqqami allannerniittumi pinnata .
45007007	Taava oqassanerpugut inatsisit tassaasut ajorti ? Naamerluinnaq ! Kisianni ajorti aatsaat inatsisitigut nalujunnaarpara . Pileritsannerli nalusimassagaluarpara inatsisit ima oqarsimanngikkaluarpata : " Pileritsassanngilatit ! "
45007008	Ajortili inassutikkut patsisissaqaleriarami tamanik uanni pileritsatsitsivoq . Inatsiseqartinnagumi ajorti toqungavoq .
45007010	uangalu toquvunga . Inassut inuussutissaagaluaq sunaaffa uannut toqussutinngorpoq .
45007011	Ajortimmi inassutikkut periarfissaqaleriarami nakutippaanga toqullungalu .
45007012	Tassami inatsisit illernarput , inassullu illernarpoq iluarlunilu ajunngitsuullunilu .
45007014	Nalunngilarput inatsisit anersaamit pisuusut . Uangali uinimmit pisuuvunga akigineqarsimallunga ajortimut kiffaalerlunga .
45007015	Qanoq iliornikkami paasinngilakka . Iliuuseriumasaraluannik iliorneq ajorpunga uumigisannillu iliortarlunga .
45007018	Nalunngilara uanni , tassa uininni , ajunngitsoqanngitsoq . Piumassuseqaraluarpunga , ajunngitsumilli iliuuseqarneq saperpunga .
45007022	Guutimmi inatsisai inuutsikkut ilorlikkut nuannarigaluarpakka ,
45007023	kisianni paasisarpara inatsisinik allanik avatinniittoqartoq , taakkulu inatsisinut eqqarsaatinniittunut akerartortuusut ajortillu inatsisaanit avatinniittunit tiguagaatillunga .
45007025	Guutili qujanarsili Jiisusi-Kristusikkut Naalakkatsigut ! Taamaalillunga uanga eqqarsaatikkut kiffartuuppakka Guutip inatsisai , uinikkulli ajortip inatsisai .
45008001	Taava maanna Kristusi-Jiisusimiittut pillagassaatitaajunnaarput .
45008002	Inuunerummi anersaavata inatsisaasa Kristusi-Jiisusikkut ajortip toqullu inatsisaannit kiffaajunnaarsippaannga .
45008003	Inatsisit uinimmit sapilersitaasut naammassineq sapigaat Guutip naammassivaa nammineq ernini uinimmut ajortilimmut assigitillugu ajorti pissutigalugu aallartikkamiuk taamaalillunilu ajorti uinimmiittoq pillagassanngortillugu ,
45008004	uatsinni uinik malinnagu kisianni Anersaaq malillugu inuusuni inatsisit piumasarisaat naammassineqaqqullugit .
45008005	Uinik malillugu inuusut uinimmut atasut kajungerisarpaat , Anersaarli malillugu inuusut anersaamut atasut kajungerisarpaat .
45008006	Uinngup kajungernera toqussutaavoq , Anersaalli kajungernera inuussutaallunilu eqqississutaavoq .
45008007	Uinngummi piumasaa tassa Guutimut akeraaneq , Guutip inatsisaanut naalatsigitinngilaq naalatsigitissinnaananilu .
45008008	Uinimmiittut Guutimut iluaritissinnaanngillat .
45008009	Ilissi uinimmiinngilasi , Anersaamiippusi Guutip Anersaava ilissinni ineqarmat . Kristusip pigisarinngilaa anersaaminik pigisaqanngitsoq .
45008010	Kristusili ilissinniimmat timi toqungagaluarpoq ajorti pissutigalugu , anersaarli inuuneqarpoq iluarneq pissutigalugu .
45008011	Jiisusimillu toqusunit makititsisup Anersaava ilissinni ineqarmat taassuma Kristusimik toqusunit makititsisup aammattaaq timisi toqusussaasut inuuneqalersissavai Anersaamigut ilissinni ineqartukkut .
45008012	Qatanngutit ! Taamaattumik uinngup piumasarisussaanngilaa naalalluni inuussasugut .
45008013	Uinimmi naalallugu inuugussi toqujumaarpusi , Anersaalli ikiuineragut timip suliai toqukkussigit inuujumaarpusi .
45008014	Guutimmi Anersaavanit ingerlatinneqartut tamaasa Guutip qitornarai .
45008015	Tunineqarsimanngilasimi anersaamik inussiaatitsisumik kingumut siooralersitsisumik , tunineqarsimavusili anersaamik qitornaassuseqartitsisumik taassumuunalu ima torlulavugut : Abba , Ataataq !
45008016	Anersaaq nammineq uagut anersaarput peqatigalugu nalunaajaavoq Guutip qitornarigaatigut .
45008017	Qitornaaguttami kingornussisussaavuguttaaq , tassaalluta Guutip kingornussisussaatitai Kristusillu kingornussisussaaqatai ; naallioqatigigatsigumi naalannarseqatigissavarputtaaq .
45008018	Isumaqarpungami naalliunnartut maanna atukkavut suunngitsut naalannarsinissamut uatsinni saqqummersitaajumaartumut naleqqiullugit .
45008019	Pinngortitammi erinisullutik Guutip qitornaasa saqqummersitaanissaat utaqqivaat .
45008020	Pinngortitammi naalatsigititaapput piunngitsuussusermut namminneq piumasarinngisaminnik naalatsigititsisorli pissutaalluni , neriullutillu
45008021	pinngortitattaaq namminneq aniguisitaajumaartut nungujassusermi inussiaataanermit kiffaanngissuseq Guutip qitornaasa naalannarsiffissami pisassaat pigilerlugu .
45008023	Taakkuinnaanngitsulli , uaguttaaq Anersaamik inereqqaatitut piginnittugut anersaaruluppugut qitornaassuseq , timitta aniguisitaanissaat , erinigalugu .
45008024	Neriugisamummi annaanneqarpugut ! Kisianni neriugisaq takusinnaasaq neriugisaanngilaq . Kiami takusinnaasani neriugisinnaavaa ?
45008025	Takusinnaanngisarpulli neriuutigigaangatsigu eqquunnissaa nikallujuilluta utaqqisarparput .
45008027	uummatinillu misiliisup Anersaap kajungernera ilisimavaa , illernartut Guutip piumasaa malillugu qinnuttarmagit .
45008028	Nalunngilarput suut tamarmik peqatigiillutik iluaqutaasut Guutimik asannittunut , aalajangiinera malillugu qaaqqusaasunut .
45008029	Ilisarisimariikkanimi aamma aalajangiiffigereersimavai ernermi assingatut issasut taanna qatanngutigiippassuarni angajulliliaaqqullugu .
45008031	Taava tamatumunnga qanoq oqassaagut ? Guutip illersorpatigut kia assortussavaatigut ?
45008032	Taassuma allaat ernini erliginagu tamatta pilluta tunniussimagamiuk , taava taassumunnga ilanngullugu tamanik tunissannginnerpaatigut ?
45008033	Guutip qinigai kia unnerluutigissavai ? Guuti iluartuutitsisuuvoq .
45008034	Kina pillagassaatitsissava ? Kristusi-Jiisusi toqusimavoq , allaammi toqusunit makissimavoq Guutillu talerpiata tungaani issialluni qinnullutalu .
45008036	soorlu allassimasoq : Illit pillutit ulloq tamaat toqorarneqarpugut savatut toqoragassatut isigineqarluta .
45008037	Tamakkuli tamaasa atortaraluarlugit asasitsigut taassumuuna ajugaalluinnaqaagut .
45008038	Qularinngilluinnarparami toqulluunniit inuunerulluunniit , inngililluunniit pissaaneqaqataasaluunniit , maannakkut ittulluunniit piumaartussalluunniit , pissaanerilluunniit ,
45009001	Ilumoortumik oqaluppunga Kristusimi . Sallunngilanga , tarnimalu nalunngissusiata Anersaakkut Illernartukkut uppernarsarsinnaavaa
45009003	Kissaatigiumasinnaagaluarparami uanga nammineq perloqqusaassasunga Kristusimillu avissaartinneqarlunga , tamanna qatanngutima inuiaqatimalu iluaqutigisinnaappassuk .
45009004	Taakkumi Israelikkuupput pigisaqartut angajulliussusermik , naalannassutsimik angerutsinillu , inatsisinik naalaffimmilu guutisiornermik neriorsuutinillu ;
45009005	taakkua pigaat siuaasat , taakkunanngalu pivoq Kristusi inuttut illuni - taanna , tamanik qulangiisoq , Guuti , naassaanngitsumik unnersiutigineqarli ! Amen .
45009006	Imaanngilaq Guutip oqaasia eqquutinngitsoorsimasoq . Israelimimmi pisut tamakkernatik Israelikkuupput ,
45009007	taamatullu aamma Aaperaap kinguaavi tamakkernatik taassumunnga qitornaapput - imaappormi : " Iisaamuna kinguaavi illit kinguaannik taaneqartassasut . "
45009008	Imaanngilaq uinikkut taassumannga naggueqartut Guutip qitornarigai , neriorsuummili pineqartut taassumunnga kinguaarititaapput .
45009009	Neriorsuutaavormi oqaaserineqartoq manna : " Aappaagu taamaalippat ilinnut takkuteqqikkumaarpunga , taavalu Sara ernertaarsimassaaq . "
45009010	Tamannaannaanngilarli , taamaapportaarli Rebekka angummit ataatsimit , tassa ataatatsinnit Iisaamit , innaanneqarmat .
45009012	suliat pissutiginagit namminerli qaaqqusinera pissutigalugu - Rebekka ima oqarfigineqarpoq : " Angajulleq nukarlermut kiffaassaaq , "
45009013	soorlu allassimasoq : " Jaaku asavara Esauili uumigalugu . "
45009014	Taava qanoq oqassaagut ? Guutimimi iluanngitsoqarnerpa ? Naamerluinnaq !
45009015	Mosesimummi oqarpoq : " Nallittorumasara nallittortarpara saammaakkumasaralu saammaattarlugu . "
45009016	Taamaattumik piumassuseq ilungersornerluunniit apeqqutaanngillat Guutilli nallittuinera .
45009017	Allakkammi Faraomut ima oqarput : " Sassartippakkit pissutigerpiarlugu pissaanera ilinni takutikkumagakku ateralu nalunaarutigineqaqqugakku nunarsuarmi tamarmi . "
45009018	Tassalu Guutip piumasani nallittortarpai piumasanilu manngertitittarlugit .
45009020	Inuk uumaa ! Kinaagavit Guuti saqitsaanniarpiuk ? Ilusilikkap ilusiliisini ima oqaatigisinnaanerpaa : Sooq taamatut sanavinga ?
45009021	Marriortup marriugassani taannarpiaq nammineq piumasaminik marriuutigisinnaannginnerpaa ilaanik immersagaliorluni akimasunik ilaanillu nalinginnaasunik ?
45009022	Qanoq pisoqassagaluarpa Guutip , naak kamannini takutikkumagaluarlugu pissaaninilu saqqummersikkumagaluarlugu , taamaattoq immersakkat kamaanneqaraluartut aserortiinnagassanngoraluartullu nikallujuingaarluni asattuussimappagit ,
45009023	taamaaliorsimappallu naalannangaarsutsi saqqummiukkumallugu immersakkanut nallittorneqartunut naalannassuseqartussanngorlugit aalajangiiffigeriikkaminut .
45009025	soorlu Hoseami allassimasoq : Innuttarinngisakka taajumaarpakka Innuttannik , Asasarinngisakkalu Asasannik .
45009026	Imalu oqarfigineqartarfimminni : Innuttarinngilassi , taaneqartalissapput ima : Guutip uumasup qitornai .
45009027	Israeli pillugu Esaja torlulavoq : " Israelip qitornai sissap sioraasut amerlatigigaluarpataluunniit taamaattoq amiakkuusuinnaat annaanneqassapput .
45009028	Naalagarmi aalajangersimavoq nunarsuarmi eqqartuussissalluni . "
45009029	Soorlu aamma Esaja siulittuisoq : Katersaarsuit Naalagaata kinguaassanik amiakkoqartinngikkaluarpatigut Sodomatut ileqqajaqaagut Gomorralu assigilerlugu .
45009030	Taava qanoq oqassaagut ? Guutimik nalusut iluarnermik noqqaassutiginninngikkaluartut iluarneq pisimavaat , tassa iluarneq uppernikkut pisoq .
45009031	Akerlianilli Israeli inatsimmik iluartunnguutaasinnaasumik noqqaassutiginnikkaluartoq inatsimmut taama ittumut anngutinngitsoorpoq .
45009032	Soormitaava ? Tassa suliat tunngaviginiaramikkit upperneq pinnagu . Ujaqqamut naakkiuffissamut naakkiupput
45009033	soorlu allassimasoq : Takuat , Zionimi ilivara ujarak naakkiuffissaq , qaarsoq orluffissaq . Taassumunngali uppertoq pakatsisinneqassanngilaq .
45010002	Taakkumi pillugit nalunaajaasariaqarpunga Guuti ilungersuutigigaat , kisianni silaqassuseqarnatik .
45010003	Paasisimanngilaat Guutip iluarnera sunaasoq namminnerli iluarnertik atortinniarlugu , taamaattumillu Guutip iluarneranut naalatsigitinngillat .
45010004	Kristusimi inatsisit naggatigaat uppertut kikkulluunniit iluarsuseqarnissaannut .
45010005	Iluarneq inatsisinit pisoq pillugu Mosesi ima allappoq : " Inuup inassutinik maleruaasup taakku inuussutigissavai . "
45010006	Kisianni iluarneq uppernermit pisoq oqarpoq : " Uummatikkut ima oqaqinak : Kina qilaliassava ? " - tassa Kristusi qilammit aqqartinniarlugu ,
45010008	Qanorli oqarpa ? " Oqaaseq ilinnut qanippoq qaninniilluni uummatinniillunilu , " - tassalu taanna oqaaseq upperisassaq oqaluussissutigisarput .
45010009	Qaninnimmi nassuerutigigukku Jiisusi Naalagaasoq , uummatikkullu upperuit Guutip toqusunit makitikkaa , taava annaanneqassaatit .
45010010	Uummatikkummi upperneq iluartuutitaassutissaavoq , qanermillu nassuerneq annaanneqaatissaalluni ,
45010011	Allakkat ima oqarmata : " Kinaluunniit taassumunnga uppertoq pakatsisinneqassanngilaq . "
45010012	Juutit grækerillu assigiinngissuteqanngillat . Tamarmimmi taanna naalagarimmassuk torlorfiginnitsiminut tamanut pisoorsuusoq ,
45010013	" kinaluunniimmi Naalakkap aqqanik torlorfiginnittoq annaanneqassaaq . "
45010015	Qanoq ililluni oqaluussisoqarsinnaava aallartitaanngitsumik ? - soorlu allassimasoq : " Ila tusarningaarami nalunaarummik nuannersumik aatsisut pisuppaluat ! "
45010016	Taamaattorli ilaannaasa nalunaarut naalappaat . Esajami ima oqarpoq : " Naalagaq , kiap upperaa tusarliussarput ? "
45010017	Tassa imaappoq : Upperneq tusakkanit pilersinneqartarpoq , tusakkallu tutsiuttarput Kristusip oqaasiagut .
45010018	Aperivungali : Tusarsimannginneramik ? Naaggaluunniit : Nipaat nunarsuarmut tamarmut anngussimavoq , oqaasiilu silarsuup isuanut .
45010019	Aperivungali : Israeli paasisaqannginnerami ?
45010020	Esaja sapiiserluni oqarpoq : Nanisassaatippunga uannik ujarlinngitsunut , takutippunga uannik apeqqutiginninngitsunut .
45010021	Israelili pillugu ima oqarpoq : Ulloq tamaat assakka isaassimasarpakka inuiannut naalanngitsunut naalasseriitsunullu .
45011001	Taava aperivunga : Guutip innuttani ajattorsimanerpai ? Naamerluinnaq ! Uangami nammineq Israelikkuuvunga , Aaperaamit kinguaajullunga , Benjaminimit naggueqarlunga .
45011002	Guutip innuttassarsiarereersimasani ajattorsimanngilai . Nalunngilarsimi Allakkat Elia pillugu oqaluttuartut taanna Guutimut sassartoq Israeli unnerluutigalugu :
45011003	" Naalagaq , pruffiititit toqorarsimavaat pilliiviutitillu aserortersimallugit . Uanga amiakkutuaalerpunga , qinugaanngalu . "
45011004	Taavali Guutip qanoq akivaa : " Suli angutit 7.000-it Ba'alimik pallorfiginnissimanngitsut amiakkuutippakka . "
45011005	Nalitsinnilu aamma taamatut amiakkuusoqarpoq saammaanneqarlutik qinerneqarsimasut .
45011006	Saammaannikkullu tamanna pisimappat suliat pissutaajunnaarsimapput . Taamaanngippat saammaanneq saammaannerujunnaarsimassagaluarpoq .
45011007	Taavami qanoq ? Israelip anguniakkani angunngitsoorsimagaa , qinikkalli angusimagaat . Allat tamarmik manngertitaasimapput -
45011008	soorlu allassimasoq : " Guutip tunisimavai anersaamik sinilersitsisumik , isinik takunnissinnaanngitsunik siutinillu tusaasinnaanngitsunik ulloq manna tikillugu . "
45011009	Daavilu oqarpoq : Nerrivitsik nigaartugaassutigalugu napitiffigilissuk naakkiuteqqullugit pillarneqaqqullugillu .
45011010	Isigisaat taarsitikkit takunnissinnaajunnaarsillugit qatigaallu peqitissimajuakkit .
45011011	Taava aperivunga : Naakkiuppat orlussagamik ? Naamerluinnaq ! Kisianni taakkua orluneratigut Guutimik nalusut annattussanngortitaapput juutit sinngaleqqullugit .
45011013	Kisianni ilissi Guutimik nalusuususi ima oqarfigiumavassi : Guutimik nalusunut apustiliusutut kiffartuutiga pingaartingaarpara
45011014	tamatumuuna naggueqatikka sinngalersinniarlugit ilaat annaassinnaajumallugit .
45011016	Inereqqaatit illernartuuppata aamma naqittagaq taamaassaaq . Sorlak illernartuuppat aamma avalequtit taamaassapput .
45011017	Avalequtilli ilaat napillugit peerneqarsimammata illillu oliveneqummut maaniinnaq naasumut avalequtaasutit olivenequtip naatitap avalequtaasa akornannut ikkunneqaravit taassumalu sorlaata isseranik pissarseqataalerlutit ,
45011018	taava avalequtinut allanut pingaarniassanngilatit . Pingaarniaraluaruit eqqaamassavat illiunnginnavit sorlammik atatitsisoq , sorlaalli atatimmatit .
45011020	Tassami taakku napillugit peerneqarsimapput uppinngissusertik pissutigalugu , illilli ikkunneqarsimavutit uppernerit pissutigalugu . Perroorpallaarniaqinak , kisianni siooragit !
45011022	Tamatumuuna paasiniakkit Guutip ajunngitsuunera sukannissusialu - tassa orlusunut sukannissusia ilinnulli ajunngitsuunera , ajunngitsuunera aalajangiusimagukku ; taamaanngikkuilli illittaaq kipineqarlutit peerneqassaatit .
45011023	Allattaarli ikkunneqassapput uppinngissusertik aalajangiusimaniaannanngikkunikku , Guutimi pissaaneqarpoq ikkussoqqinnissaannut .
45011025	Qatanngutit ! Silatuusoreqqunasi pisariaqartippara anngigisamik matuminnga ilisimatinneqarnissarsi : Israelikkut ilaat manngertitaasimapput Guutimik nalusut tamakkerlutik isereerserlugit ,
45011026	taava Israelikkut tamarmik annaanneqassapput - soorlu allassimasoq : Aniguisitsisussaq takkukkumaarpoq Zionimit , taassuma iluaatsuussuseq Jaakumit piissavaa .
45011027	Taakkununnga angerusera tassa ajortaannik piiaaffigigukkit .
45011029	Guutimmi saammaannermit tunissutini qaaqqussutinilu peqqissimissutiginavianngilai .
45011032	Guutimmi kikkut tamaasa naalasseriinnermut mattuppai tamaasa nallittorumallugit .
45011033	Ilami Guutip pisuussusiata ilisimassusiatalu siuneqassusiatalu itissusiat ! Ilami eqqartuussinerisa paasiniarneq ajornassusii aqqutaasalu siunersissaanngissusii !
45011034	" Kiammi Naalakkap eqqarsaatai ilisimavai , kinalu siunnersortigisinnaavaa ?
45011035	Kia tuneqqaarsimanerpaa akilerneqarumalluni ? "
45011036	Taassumanngami taassumuunalu taassumunngalu suut tamarmik ipput . Taanna naalannartitaali naassaanngitsumik ! Amen .
45012001	Qatanngutit ! Guutip nallittuineratigut oqaaqqissaarniarpassi timisi sassaateqqullugit pilliutitut uumasutut illernartutullu Guutip iluarinartitaatut , tamanna tassaassaaq anersaakkut guutisiornersi .
45012002	Silarsuarmut matumunnga naleqqussarniaqinasi , allanngoritsili isummassigut nutaanngortitaajuarlusi sianigileqqullusiuk sunaasoq Guutip piumasaa : ajunngitsoq , iluarinartoq , naammalluinnartoq .
45012003	Saammaanneq uannut tunniussaq tunngavigalugu tamassi immikkut ima oqarfiginiarpassi : Immissinnik pingaarteqinasi pisariaqartumit annerusumik , silaqassusersili sianisuumik atorsiuk upperneq Guutip tamassinnut immikkut agguutisiarititaa najoqqutaralugu .
45012004	Soorlumi timimi ataatsimi arlalinnik avateqartugut tamarmik immikkut suliassalinnik ,
45012005	taamatut tamatta Kristusimi timiuvugut ataaseq tamatta immikkut avateqatigiilluta .
45012006	Saammaannermit tunissutinik assigiinngitsunik pigisaqarpugut saammaannermut pigilersimasatsinnut naapertuuttumik : Pruffiitiussusermik tunineqarsimasup upperneq naapertorlugu atorliuk ;
45012007	kiffartortussaq kiffartorli ; ajoqersuisussaq ajoqersuili ;
45012008	oqaaqqissaarisussaq oqaaqqissaarili ; tunisisussaq tukkusaarluni tunisigili ; paarsisuusussaq ilungersorluni paarsisuuli , nallittuisussarlu kajumilluni taamaaliorli .
45012009	Asanninneq pisuusaarnerunngikkili . Ajussuseq maajugisiuk , ajunngitsoq aalajangerfigisiuk .
45012010	Qatanngutigiittut asaqatigiillusi ungageqatigiigitsi , ataqqeqatigiigitsilu immissinnut akimorniullusi .
45012011	Ilungersoritsi nangaassuteqarnasi , anersaakkut tamaviaaritsi , Naalagaq kiffartorfigisiuk .
45012012	Neriunnissinni tipaatsugitsi , naalliunnissinni nikallujuigitsi , qinunissinnilu qasusuigitsi .
45012013	Illernartut ikiortarsigit ikiortariaqartaraangata , inoroorsaarnissaq pingaartissiuk .
45012014	Ilissinnik qinuginnittut pilluaqqusigit , pilluaqqusigitsi perloqqusinasi .
45012015	Nuannaartut nuannaaqatigisigit qiasullu qiaqatigalugit .
45012016	Isumaqatigiinnikkut ataqatigiigitsi , qaffanniarniaqinasi , nikanartulli ilaginiartarsigit , silatuusoreqinasilu .
45012017	Ajortoq akileqinasiuk ajortoqataanik , inunnullu tamanut ajunnginnerusoq eqqarsaatigisarsiuk .
45012018	Ajornanngippat - ilissi aalajangiisuusinnaagussi - inuit tamaasa eqqisseqatiginiarsigit .
45012019	Nammineerlusi akiniaaqinasi , asasakka , Guutilli kamaassinera periarfississiuk - allassimasoqarmat : " Akiniut pigaara , uanga akiliiumaarpunga , " oqarpoq Naalagaq .
45012020	Kisianni " akeqqat kaappat nerleruk , imerusuppallu immiguk ; taamaalioruit aamarsuit aamaartut niaquanut katersorumaarpatit . "
45012021	Ajortumut ajugaaffigitinnaveerit , ajortorli ajugaaffiginiaruk ajunngitsoq atorlugu .
45013001	Inuit tamarmik naalakkersuisunut qullersarisaminnut naalatsigitillit , naalakkersuisoqanngimmat Guutimit pilersitaanngitsunik , atuuttuusulli Guutip atulersitarai .
45013003	Naalakkersuisummi ajunngitsumik iliortut pinnagit ajortumik iliortut siooralersissavaat . Naalakkersuisut siooragiumanngikkukkit ajunngitsuliorit , taakkunanngalu nersorneqassaatit ;
45013007	Ilissinnit pisassaqartut tamaasa pisassaannik tunisigit : akileraarutinik pisussaq akileraarutinik , ilanngaatinik pisussaq ilanngaatinik , siooraffigisassaq siooranermik , ataqqineqartussarlu ataqqinninnermik .
45013008	Pisassaqarfigitinnaveeritsi asaqatigiinnerunngitsumik . Inoqatiminimmi asannittoq inatsisinik naammassinnittuuvoq .
45013009	Inassutit uku : " Allasiussanngilatit , inuassanngilatit , tillissanngilatit , pileritsassanngilatit " inassutillu allat tamarmik ataatsimut eqinneqarput inassummi matumani : " Tullit ilittut asassavat . "
45013010	Asannittup tullini ajortuliorfigineq ajorpaa . Taamaattumik asanninneq tassaavoq inatsisit naammassissutaat .
45013011	Allaammi piffissaq ilisimavarsi nalunagulu sininnermit itissalluni piffissanngoreersoq . Annannissarpummi maanna qaninnerulerpoq uppertunngoqqaarnitsinnit .
45013012	Unnuaq naalerpoq , ullorlu qanillivoq . Taamaattumik taartup suliai iperartigit qaamasullu sakkutuussutai atillugit .
45013013	Assuarnaatsumik inuusa ulluuneranisut iliorluta , inuulluapilunnata aalakoornatalu , kanngunartuliornata ileqqorluttuunatalu , saqitsaannata sinnganatalu .
45013014	Naalagarpulli Jiisusi-Kristusi atiniarsiuk , uinimmullu atasut samminiaqinasigit pileritsatsitseqinapput .
45014001	Uppernernikkut sanngiitsoq ilassisassavarsi qanoq isumaqarnera eqqartuunnagu .
45014002	Inuit ilaannut sumilluunniit nerinissaq upperisaanut akerliuneq ajorpoq , sanngiitsorli naatitaannarnik nerisarpoq .
45014003	Nerisup asissunngikkiliuk nerinngitsoq , nerinngitsullu eqqartuutinngikkiliuk nerisoq , Guutimmi ilassisimammagu .
45014004	Kinaagavit allap kiffaa eqqartuunniarpiuk ? Naalagaata nammineq aalajangigassaraa qeqassanersoq orlussanersorluunniit , qeqaannassaarlu ; Naalagarmi pissaaneqarmat nikorfatiinnassallugu .
45014005	Inuit ilaat ullut ilaannik pingaarnerutitaqartarpoq , allalli tamaasa assigiimmik pingaassuseqartittarpai . Tamarmik immikkut isumartik eqqortuusorisartik aalajangiullissuk .
45014006	Ullut ilaannik pingaarnerutitaqartoq taamaaliorpoq Naalagaq pillugu . Nerisoq taamaaliorpoq Naalagaq pillugu , Guuti qutsavigigamiuk . Nerinngitsorlu taamaaliorpoq Naalagaq pillugu , taassumattaarmi Guuti qutsavigisarpaa .
45014007	Arlaannarpulluunniimmi imminut pilluni inuunngilaq imminullu pilluni toqunani .
45014008	Inuugutta Naalakkamut inuuvugut , toquguttalu Naalakkamut toquvugut . Tassa inuugutta toquguttaluunniit Naalakkap pigaatigut .
45014010	Illilli sooq qatanngutit eqqartuunniarpiuk , imaluunniit sooq illit qatanngutit asissorpiuk ? Tamattami Guutip eqqartuussivianut sassartinneqassaagut ,
45014011	allassimammat : Ilumut uumagama , oqarpoq Naalagaq : Seeqqut tamarmik seeqqumiarfigissavaannga , oqqallu tamarmik Guuti nassuerutigissavaat .
45014012	Tassa tamatta immikkut Guutimut nassuertussaavugut .
45014013	Taamaattumik eqqartuuteqatigiittarunnaarniarta . Pitsaaneroqqajaqaarli ima eqqartuussisarussi : Kialuunniit qatanngutini naakkiutitinnaguluunniit orlutissanngilaa .
45014014	Ilisimavara Naalakkamilu Jiisusimi qularinngivillugu sunaluunniit immini mingunnartuunngitsoq , kisiannili mingunnartuutsitsisumut
45014015	Nerisakkummi qatanngutit ajuallatsikkukku asanninneq malillugu inuujunnaarsimassaatit . Kristusip toqussutigisaa nerisakkut aseruutissiussanngilat .
45014017	Guutimmi naalagaaffia tassaanngilaq nerisassat imigassallu , tassaallunili iluarneq eqqissinerlu tipaatsunnerlu Anersaakkut Illernartukkut .
45014019	Taamaattumik eqqissinartut ineriartorteqatigiinnerlu noqqaassutiginiartigit .
45014020	Guutip suliaa aserortinnaveersiuk nerisassaannaat pillugit . Suut tamarmik minguitsuugaluarput , naakkiussutissarsillunili nerisumut ajortuulissapput .
45015001	Uagut sanngisuujusugut pisussaavugut sanngiitsut sanngiissutaat ersussallugit imminuinnaq eqqarsaatiginata .
45015002	Tamatta immikkut eqqarsaatigissavavut tullitta iluaqutissaat ineriartornissaallu .
45015003	Kristusiluunniimmi imminut eqqarsaatiginngilaq , soorlu allassimasoq : " Mitallersivit mitalliutaasa tuffigaannga . "
45015004	Siornatigummi allagaasut tamarmik allassimapput uatsinnut ilinniutissaallutik , nikallujuilluta Allakkallu tunissutaat tuppallersaatigalugit neriuuterput aalajangiussinnaaqqullugu .
45015005	Guutip nikallujuitsuutitsisup tuppallersaasullu tunilisi isummamik taannaasumik ataasiusumik Kristusi-Jiisusip piumasaa malillugu
45015007	Taamaattumik ilasseqatigiinniaritsi soorlu Kristusip ilassisimagaasi Guutip naalannaatissaanik .
45015008	Manna pivara : Kristusi kipineqartunut kiffanngorpoq Guutip unneqqarissusia ersersikkumallugu siuaasanullu neriorsuutit aalajangersarumallugit ,
45015009	kisianni Guutimik nalusut Guuti unnersiutigissavaat nallittuinera pillugu - soorlumi allassimasoq : Taamaattumik unnersiutigissavakkit inuiaat akornanni , aqqit erinalimmik unnersiutigissavara .
45015010	Aammalu : Qiimmattaritsi , inuiaat ilissi , innuttai peqatigalugit .
45015011	Aammalu ima : Naalagaq unnersiutigisiuk , inuiaqatigiit tamassi ! Erinalimmik unnersiutigisiuk inuiaat tamassi !
45015012	aammalu Esaja oqarpoq : Isajip sorlaata naaqqinnera tikiukkumaarpoq , nikuikkumaarluni inuiaqatigiit naalakkersussallugit , inuiaat taanna neriuutigissavaat .
45015013	Guutip neriuuteqartitsisup immerlisi tipaatsungaarnermik eqqissinermillu uppernermi , neriuuteqangaalersillusi Anersaap Illernartup pissaaneragut !
45015015	Taamaakkaluartoq ilaatigut sapiisingaatsiaqalunga allaffigaassi eqqaasinniarlusi saammaannikkut Guutip uannut tunniussaatigut ,
45015016	tassa Kristusi-Jiisusimut kiffaatimmanga inuiaqatigiit akornanni Guutillu iivangkiiliuanut palasiutillunga inuiaqatigiit tassaaleqqullugit pilliutit qujanartut Anersaakkut Illernartukkut illernartitaasut .
45015018	Sapiiserniannginnamami kisiat eqqartussavara Kristusip inuiaqatigiit Guutimut naalattunngortinniarlugit uakkut suliarisaa oqaatsitigut qanorlu iliornikkut ,
45015019	nalunaaqutit tupinnartuliallu pissaaneratigut takutinneqartukkut , tassa Guutip Anersaavata pissaaneragut . Taamaalillunga Jerusalemimit Illyria allaat tikillugu Kristusip iivangkiiliuata tamaginni tusarliunneqarnera naammassisimavara .
45015020	Pingaartinnerusarsimavarali iivangkiiliu nalunaajaatigissallugu Kristusip aqqata suli tutsiuffigisimanngisaani , allat tunngaviligaanni qarmaajumananga , kisianni -
45015021	soorlu allassimasoq : - Taassuminnga oqaluttuunneqarsimanngitsut takunnissapput , tusagaqarsimanngitsullu paasinnilissapput .
45015022	Tamannami aamma pissutaavoq ornikkumagaluarlusi akornuteqartuarninnut .
45015023	Maannali nunani makkunani suliniarfeerukkama ilissinnut tikeraarnissara ukiorpaalunni qilanaariuarsimasara piviusunngortikkumaarpara
45015025	Kisianni Jerusalemiliaqqaarallassaanga illernartunut ikiuutissanik aatsillunga .
45015026	Tassami Makedoniamiut Akajamiullu aalajangersimapput illernartut Jerusalemimiut piitsortaannut tunissutissaminnik kattullutik katersuiumallutik .
45015027	Taama aalajangersimapput taakkununnga akiitsoqaramik ; Guutimimmi nalusuullutik ajunngitsorsianik anersaap piinik pissarsiffigigamikkit pisussaagamik akillugit ajunngitsorsianik timip piinik ikiussallugit .
45015030	Qatanngutit ! Naalakkatsigut Jiisusi-Kristusikkut Anersaallu asanninneratigut oqaaqqissaarpassi assorooqatigeqqullunga uannik Guutimut qinnussinissigut
45015032	Taava - Guutip piumasarippagu - nuannaarlunga ilissinnut apuukkumaarpunga ilissinnilu toqqissillunga .
45015033	Guutip eqqissisitsisup najorlisi tamassi ! Amen .
45016003	Inuulluaqqutikkisigit Priska Akvilalu , Kristusi-Jiisusimi suleqatigisakka .
45016005	Inuulluaqqutikkisigittaaq ilagiit taakkua illuanni katersuuttartut . Inuulluaqqutikkisiuk asasara Epainetosi , nunap immikkoortuani Asiami Kristusimut inereqqaartoq .
45016013	Inuulluaqqutikkisiuk Rufusi Naalakkami qinigaasoq anaanaalu uannuttaaq anaanatut ittoq .
45016016	Ilasseqatigiigitsi kunimmik illernartumik . Kristusip ilagiissaasa tamarmik inuulluaqquaasi .
45016017	Oqaaqqissaarpassi , qatanngutit , sianigeqqullugit ajoqersuummut ilassisimasassinnut akerliullutik avissaartortitsiniartut allanillu tammartitsisut . Taakku nigorsimaniarsigit !
45016018	Inuit taamaattut Naalagarput Kristusi kiffartorfiginngilaat , nassatilli kiffartorfigaat tusaruminartunillu iluareqqusaarutinillu oqalullutik uppiasut nakutittarlugit .
45016019	Ilissili naalassusersi tamani tusaamasaalerpoq , tamannalu pillugu tipaatsuutigaassi . Qanortoq ilisimassuseqaritsi ajunngitsuliornissamut pisuutitassaanasilu ajortuliornissamut .
45016020	Guutilli eqqissisitsisup erniinnaq Saatani isikkassi ataanni sequmisissavaa . Naalakkatta Jiisusip saammaannerata najorlisi !
45016021	Suleqatima Timotheusip nunaqqatimalu Lukiusip , Jasonip Sosipatrosillu inuulluaqquaasi .
45016023	Gajusip uanga ilagiillu tamatta katersuussimasarfitta inuulluaqquaasi . Erastosip illoqarfiup aningaaserisuata qatanngutillu Kvartusip inuulluaqquaasi .
45016024	Naalakkatta Jiisusip saammaannerata najorlisi tamassi ! Amen .
45016025	Taanna ilissinnik nakussatsitsisinnaasoq iivangkiiliukkut uanga oqaluussissutigisakkut Jiisusi-Kristusillu nalunaajaataatigut , pileqqaarneranit anngigisaasimagaluartup saqqummersinneqarneratigut ,
45016026	maannali ersertoq pruffiitillu allagaasigut naassaanngitsumik Guutiusup peqqusineratigut inuiaqatigiinni tamani ilisimaneqalersitaasoq uppernikkut naalattunngoqqullugit
46001001	Paulusi Guutip piumasaagut qaaqqusaasoq Kristusi-Jiisusimut apustilioqqullugu qatannguterpullu Sosthenesi .
46001002	Guutip ilagiissaanut Korinthimiittunut , Kristusi-Jiisusikkut illernartitaasunut , qaaqqusaasunut illernartuussallutik taakkua Naalagaata uagullu Naalakkatta Jiisusi-Kristusip aqqanik sumiluunniit torlorfiginnittut tamaasa peqatigalugit :
46001005	Taassumuunami tamanik pisuunngortitaavusi - tassa oqaatsinik tamanik ilisimasassanillu tamanik ,
46001007	saammaannermit tunissummik sumilluunniit ajorsaqqunasi Naalakkatta Jiisusi-Kristusip saqqummernissaanik utaqqitillusi .
46001008	Aamma aalajaallisikkumaarpaasi naggatissaq tikillugu unnerluutigineqarsinnaaqqunasi Naalakkatta Jiisusi-Kristusip ullussaani .
46001009	Unneqqarippoq Guuti ilissinnik qaaqqusisoq ernini Jiisusi-Kristusi Naalagarput peqatigeqqullugu .
46001010	Oqaaqqissaarpassili , qatanngutit , Naalakkatta Jiisusi-Kristusip aqqagut isumaqatigeeqqullusi akornassinni avissaartuunneqaleqqunagu eqqarsaatissigulli isumassigullu ataasioqatigeeqqullusi .
46001012	Una pivara , tamassi immikkut ima oqaluttarassi : Uanga Paulusimut atasuuvunga , uanga Apollosimut , uanga Kefasimut , uanga Kristusimut .
46001014	Guuti qutsavigaara ilissinni kuisaqannginnama Krispusip Gajusillu saniatigut ,
46001016	usi , Stefanasikkut aamma kuivakka , allanik kuisaqarninnik sianigisaqanngilanga .
46001017	Kristusimmi aallartinngilaanga kuisisussaatillunga , iivangkiiliuli nalunaajaatigeqqullugu oqallorissaarnikkut ilisimasarsornanga , Kristusip sanningasulia pikkunartueruteqqunagu .
46001018	Sanningasulimmimmi oqaaseq tammartut tassaatikkaluarpaat sianiitsuliorneq , uagulli annaanneqartut tassaatipparput Guutip pissaanera .
46001019	Allassimavormi : Ilisimasut ilisimassusiat suujunnaarsissavara , silatuut silatussusiat nungutissavara .
46001020	Naak ilisimasut ? Naak allakkanik ilisimasut ? Naak silarsuup matuma silatoortai ? Guutip ilisimassuseq silarsuarmiittoq sianiissusinngortinnginnerpaa ?
46001021	Guutimmi ilisimassutsimigut piumasarinnginnamiuk silarsuup ilisimassutsimigut ilisimassagaani aalajangiuppaa sianiissutsikkut oqaluussissutigineqartukkut uppertut annaakkumallugit .
46001022	Juutimmi nalunaaqutinik piumapput , grækerillu ilisimassuseq noqqaassutigaat ,
46001023	uagulli oqaluussissutigaarput Kristusi sanningasulimmut kikiattugaasoq - juutit mamiatsaatigisaat Guutimillu nalusut sianiissusiusorisaat ,
46001026	Eqqarsaatigeriarsiummi , qatanngutit , qaaqqusaagassi qanoq ittusi : Amerlanngilasi uinimmut atasunik ilisimasuususi , amerlanngilasi pissaaneqartusi , amerlanngilasi akimasuususi .
46001029	kinaluunniit Guutimut usorsisimaarutissaqaqqunagu .
46001030	Taassumuuna ilissi Kristusi-Jiisusimiilerpusi , taannalu uatsinnut ilisimassutaalerpoq Guutimit pisoq , tassa iluassutaalerluni illernassutaalerlunilu utertitaassutaalerlunilu ,
46001031	" usorsisimaartumut Naalagaq usorsisimaarutigeqqullugu , " soorlu taama allassimasoq .
46002001	Qatanngutit , ilissinnut tikiukkama Guutip anngigisaa ilissinnut nalunaajaassutiginngilara oqalloringaarneq ilisimassuseqangaarnerluunniit atorlugit .
46002002	Aalajangiussimagakkumi ilissinni kisiat pingaartissallugu Jiisusi-Kristusi , tassa taannaasoq sanningasulimmut kikiattugaq !
46002003	Akornassinniippunga sanngiillunga ersingaarnermillu uulillunga ,
46002004	oqalunngilanga oqaluussinangalu oqaatsit silatuut kimigiiserfiginnissutaasut atorlugit , kisianni Anersaaq pissaanerlu uppernarsaatigalugit ,
46002005	uppernersi inuit ilisimassusiannik pinnani Guutip pissaaneranik tunngaveqassammat .
46002006	Ilisimassuserli inerluarsimasuni oqaluuserisarparput - kisianni ilisimassuseq tassaanngitsoq silarsuarmit matumannga silarsuullu matuma naalagaannit suujunnaartussaasunit pisoq .
46002007	Oqaluuserisarpulli tassaavoq Guutip ilisimassusia anngigisaq isertugaasimasoq ulloqanngikkallarmalli Guutip uatsinnut naalannarsissutaasussatut aalajangersimasaa .
46002009	Soorlumi allassimasoq : Isit takusimanngisaat siutillu tusaasimanngisaat , inuillu uummataanni pilersimanngitsut Guutip asasiminut piareersagai ,
46002010	tamakku Guutip Anersaakkut uatsinnut saqqummersippai . Anersaammi suut tamaasa killisiortarpai Guutip itissusiinut allaat .
46002011	Kiammi allap inuup nammineq anersaarinngisaata ilisimavai suut inuup ilumiuginerai ? Taamattaaq Guutip anersaavata kisimi Guutip ilumiugisai ilisimavai .
46002012	Uagut silarsuup anersaava pinnagu Anersaaq Guutimit pisoq pissarsiaraarput Guutip saammaannermigut uatsinnut tunissutigisai paaseqqullugit .
46002014	Inuup tarnimut atasup Guutip Anersaavanit pisut ilassisanngilai ; tamanna taassumunnga sianiitsuliorneruvoq , paasinerlu saperpaa , Anersaap uuttuutaa kisiat atorlugu misilitassaammat .
46002015	Anersaamulli atasup suut tamaasa misissortarpai namminerli misissorneqartarnani .
46002016	" Kiammi Naalakkap eqqarsaatai ilisimavai ilitsersorsinnaallugulu ? " Uagulli Kristusip eqqarsaatai pigaavut .
46003001	Qatanngutit , uanga oqaluffigisinnaasimanngilassi Anersaamut atasuusutut ; uinimmut atasuusutut oqaluffigisariaqarsimavassi Kristusimut uppernissinni naalungiaasutut .
46003002	Immummik immippassi tamuasarissanik nerisinnasi suli saperassigit , allaammi maanna saperpasi ;
46003003	sulimi uinimmut atavusi . Sinngaginnittarassi saqitsaattarlusilu taava uinimmut atannginnerpisi inuttorluinnarlu inuullusi ?
46003004	Arlarsimi ima oqartarmat : Uanga Paulusimut atavunga allalu : Uanga Apollosimut atavunga , taava tassaannginnerpisi inuit ?
46003006	Uanga ikkussuivunga , Apollosi imerterivoq ; naajartortitsisorli tassa Guuti .
46003007	Taamaattumik ikkussuisoq imerterisorluunniit pingaaruteqanngillat kisiannili Guuti naajartortitsisoq .
46003008	Ikkussuisoq imerterisorlu ataasiupput , tamarmillu immikkut akissarsiumaarput suliartik naapertorlugu .
46003009	Uagummi tassaavugut Guutip suleqatai , ilissili Guutip narsaatigaasi illuutigalusilu .
46003011	Kinaluunniimmi tunngaviliisinnaanngilaq tunngaviliuteriikkamit , tassa Jiisusi-Kristusimit , allaasumik !
46003013	tamarmik immikkut suliaq suusoq naammassisimaneraat saqqummerumaarpoq . Tamanna ullussap takutikkumaarpaa ; innermimmi nassataqarluni saqqummerumaarpoq , innerullu misilikkumaarpaa kialluunniit suliarisaa qanoq innersoq .
46003016	Ilisimanngilisiuk Guutip naalaffigigaasi , Guutillu Anersaavata inigigaasi ?
46003018	Imminik salloqittartoqanngikkili ! Kinaluunniit arlarsi silarsuarmi matumani ilisimatuujusoriguni silaatsunngortariaqassaaq ilisimasunngorumalluni .
46003019	Silarsuup matuma ilisimassusia Guutimi sianiissusiinnaavoq , ima allassimammat : " Ilisimasut pisarisarpai silassorissaarnerat napititsissutigalugu , "
46003020	aamma : Naalakkap nalunngilai ilisimasut pilersaarutaat , ilisimallugu imaqanngitsuusut .
46003022	Paulusiluunniit Apollosiluunniit Kefasiluunniit , silarsuarluunniit inuunerluunniit toquluunniit maannakkut ittulluunniit piumaartussalluunniit - tamaasa pigaasi .
46003023	Ilissili Kristusip pigaasi , Kristusilu Guutip pigaa .
46004001	Ima isumaqarfigisariaqarpugut : Kristusimut kiffaasutut Guutillu anngigisaanut pilittaasutut ;
46004002	pilittaasunillumi piumasarineqartarpoq ilumoortuussasut .
46004004	Qanoq iliorsimaninnik sianigisaqanngikkaluarpunga , tamannali pinngitsuutitaassutigisinnaanngilara . Misissuisigisarali tassa Naalagaq .
46004005	Taamaattumik eqqartuussinaveeritsi piffissaanngikkallartillugu , tassa Naalagaq tikiutsinnagu ; taassuma taartumi isertukkat qaamasumut pisikkumaarpai uummatillu pilersaarutaat saqqummersikkumaarlugit , taavalu tamarmik immikkut nersornaatissartik Guutimit piumaarpaat .
46004006	Qatanngutit , oqaatigisakka uannut Apollosimullu tunngatissimavakka ilissi pillusi , uatsinnit ilinniaqqullugu qanoq isumaqartut oqaatsit uku : Allakkat malissigit ! pingaakujullusi isumaqaqqunasi aappaat aapparminit iluarnerusoq .
46004007	Kiammi allanit pingaarnerutippaatit ? Sunalu pigaajuk tunissutisiarinngisat ? Tunissutisigavillu sooq ajugaasimaarpit tunissutisisimanngitsutut ?
46004008	Ilissi qaarsilareerpusi ! Pisuujoreerpusi ! Kunngiuvusi uagulli naamik ! Kunngiugaluarussitoq , taava uagut kunngioqatigissagaluarpassi .
46004009	Isumaqarpungami Guutip uagut apustiliusugut nikanarnerpaanngortissimagaatigut - soorlu toqutassanngortitat . Silarsuarmummi inngilinullu inunnullu isiginnaagassiaannanngorpugut .
46004010	Uagut silaatsuuvugut Kristusi pillugu , ilissi Kristusimi silatuujuvusi . Uagut sanngiippugut , ilissi nakuuvusi . Ilissi ataqqisaavusi , uagut asissugaavugut .
46004011	Maannamut suli kaattarpugut qilalersarlutalu , atisassaaleqisarluta naalliutsitaasarlutalu inissaasuallutalu ;
46004012	assoroorluta nammineq assatsinnik sulisarpugut . Oqalorujuffigineqaraangatta pilluaqqusisarpugut , qinugineqaraangatta naammagittartarpugut ,
46004013	ajortumik oqaluuserineqartaraangatta inussiarnersumik akisarpugut . Silarsuarmi eqqakkatut ilivugut , tamanit pikutut isigineqarpugut manna tikillugu .
46004014	Taama allanngilanga kanngusulersinniarlusi , kisianni qitornattut asasattut ilitsersorniarlusi .
46004015	Kristusimi tuusintilippassuarnik perorsaaseqaraluarussiluunniit taamaattoq amerlasuunik ataataqanngilasi . Uangami tassaavunga Kristusi-Jiisusimi iivangkiiliukkut ilissinnut ataatanngortoq .
46004016	Taamaattumik ima oqaaqqissaarpassi : Assiginiarniarsinga !
46004017	Tamanna pillugu Timotheusi ilissinnut aallartippara - Naalakkami qitornarisara asanartoq ilumoortorlu . Taassuma Kristusi-Jiisusimi ingerlavigisannik eqqaasissavaasi , soorlu ilagiinni tamani ajoqersuisartunga .
46004019	Ungasinngitsukkulli ilissinnukarumaarpunga Naalakkap peqquppanga , taavalu paasiumaarpara imminnik angisuutittut qanoq ittuunersut - oqaasiisiguunngitsoq pissaaneratigulli .
46004020	Guutimmi naalagaaffia oqaatsinik pinnani pissaanermik
46004021	Suna kissaatigaasiuk : Unataasisarlunga ornissagissi - imaluunniit asannillunga qanilaarlungalu ?
46005001	Tamani tusaamaneqarpoq akornassinni kinguaassiuutitigut inuunerluttoqartoq allaat Guutimik nalusuni ileqqorineqanngitsumik , tassa ataatami nulianik inooqateqartoqartoq .
46005002	Taamaakkaluartoq ilissi immissinnik angisuutippusi ! Ilaa aliasuttariaqaraluarpusi taamaaliortorlu ilissinnit peersittussaagaluarlugu .
46005003	Uangami timikkut qimagusimagaluarlunga anersaakkulli najuuttunga taamaaliortoq eqqartuutereerpara najuussimasutut illunga .
46005004	Naalakkatta Jiisusip aqqani katersuussimatillusi uangalu anersaakkut najuutsillunga Naalakkatta Jiisusip pissaaneranik
46005005	inuk taanna Saatanimut pisinneqassaaq uinngata nungutinneqaatissaanik anersaava annaanneqaqqullugu Naalakkap ullussaani .
46005006	Usorsisimaarnersi kusanartuunngilaq . Nalugassiuk seernarsaatimininnguup naqittagaq tamaat seernarsartaraa ?
46005007	Seernarsaatitoqaq piiarsiuk naqittagaaqqullusi nutaaq . Timiusaavusimi seernarsaateqanngitsoq , savaararmi uaguttaaq poorskisiutissarput , tassa Kristusi , toqunneqarmat .
46005008	Taamaattumik nalliuttorsiorniarta seernarsaatitoqaq - tassa seernarsaat iluaatsoq ajortorlu - pinnagu , timiusarli seernarsaateqanngitsoq minguitsoq piviusorlu pigalugu .
46005009	Allaffigigassi kinguaassiuutitigut inuunerluttut ilagisaqqunagit
46005010	tamatigut pinngilakka silarsuarmi maani kinguaassiuutitigut inuunerluttut inuilluunniit piumatuujusut ujajaasullu guutipilussiortulluunniit . Taamaappammi silarsuaq manna qimattariaqassagaluarparsi .
46005011	Allaffigigassili pivara qatanngummik taaneqartoq kinguaassiuutitigut inuunerluttuuppat piumatuujulluniluunniit , guutipilussiortuulluni mittatilliisuulluniluunniit , imerajuttuulluni ujajaasuulluniluunniit , taanna ilagisassannginnassiuk . Taamaattoq nereqatigissanngilarsiluunniit .
46005012	Pisussaanerpungami ilagiit avataanniittut eqqartuutissallugit ? Imaanngila ilissi ilagiinniittut eqqartuutissagisi .
46005013	Avataanniittut Guutip eqqartuukkumaarpai . " Ajortoq akornassinnit piissavarsi . "
46006002	Ilisimanngilisiulluunniit illernartut silarsuaq eqqartuukkumaaraat ? Silarsuarlu ilissinnit eqqartuunneqartussaappat taava saqitsaatigineqartut annikitsut eqqartuussissutigissallugit qinngaqqunnarnerpisi ?
46006005	Taama oqarpunga kanngusuleqqullusi . Naammattumik ilisimassuseqartumik ataatsimilluunniit ilaqannginnerpisi qatanngutit akornanni eqqartuussisinnaasumik ?
46006007	Akornassinni saqitsaassutinik eqqartuussisunut suliassanngortitsisarnersi tassaareerpoq sapersinneq . Sooq pitsaanerutinnginnerpisiuk iluaatsuliorfigitinneq ? Sooq pitsaanerutinnginnerpisiuk ajunaaruteqarneq ?
46006008	Akerlianilli iluaatsuliortarpusi ajunaaruteqartitsisarlusilu - uffa qatanngutigalugit !
46006009	Nalugassiuk iluaatsut Guutip naalagaaffia kingornussarsiarissanngikkaat ? Tammaqinasi ! Kinguaassiuutitigut inuunerluttut guutipilussiortulluunniit , allasiortut anguteqatiminnoortartulluunniit ,
46006011	Ilasi taamaassimagaluarput , uffarneqarlusili minguiarneqarpusi , illernartitaavusi , iluartuutitaavusi Naalakkap Jiisusi-Kristusip aqqatigut Guutittalu Anersaavatigut .
46006012	Sunik tamanik iliorsinnaatitaavunga , imaanngilarli suut tamarmik iluaqutaasut . Sunik tamanik iliorsinnaatitaavunga , kisianni uanga sumulluunniit naalatsigitissanngilanga .
46006013	Nerisassat aqajaqqumut atugassaapput aqajarorlu nerisassanut atugassaalluni , Guutilli taakku tamaasa suujunnaarsikkumaarpai . Timi kinguaassiuutitigut inuunerlunnermut atugassaanngilaq , Naalakkamulli , Naalagarlu timimut .
46006014	Guutillu Naalagaq toqusunit makitikkamiuk uaguttaaq makitikkumaarpaatigut pissaanermigut .
46006015	Nalugassiuk timisi Kristusip avatigigai ? Taava Kristusip avatigisai arnamut atortittartumut avatinngortissanerpakka ? Naamerluinnaq !
46006016	Nalugassiuk arnamik atortittartumik attaveqartoq attavigisanilu timiummata ataaseq ? Imami allassimavoq : " Taakku marluk uininngussapput ataaseq . "
46006017	Naalakkamulli attaveqartoq attavigisanilu anersaajupput ataaseq .
46006019	Naluisiulluunniit timisi Anersaap Illernartup ilussinniittup Guutimit pisassi naalaffigigai ? Immissinnik piginngilasi ,
46006020	pisiarineqarpusimi akisuumik . Taamaattumik Guuti timissigut naalannartinniarsiuk .
46007007	Inuit tamarmik uattut ittuunissaat pitsaanerutikkaluarpara , tamarmilli immikkut Guutimit saammaannermit tunissummik tunineqarput , ilaat imaattumik allalu allamik .
46007009	kisianni pinaveersaarneq saperunik aappaninniarlit ; aappaninnermi pileritsassimanermit iluarneruvoq .
46007010	Aappaqartut peqqusiffigaakka , uannit pisuunngitsumik Naalakkamilli pisumik , nuliap uini qimassanngikkaa -
46007014	Angummi uppertuunngitsoq illernartitaavoq nuliamigut , arnarlu uppertuunngitsoq illernartitaavoq qatanngutikkut . Taamaanngippat qitornasi minguttuussagaluarput , maannali illernartitaapput .
46007015	Uppertuunngitsorli avikkumaguni taamaaliorli , taamaattutigut qatanngut angut qatanngulluunniit arnaq pinngitsaalisaanngillat , Guutip qaaqqummasi eqqisseqqullusi .
46007019	Kipineqarsimaneq kipineqarsimannginnerluunniit pingaaruteqanngillat , Guutilli inassutaanut naalannissaq pingaaruteqarpoq .
46007021	Inussiaallutit qaaqquneqaruit tamanna isumakuluutigissanngilat - inussiaajunnaarnissamulli periarfissaqassagaluaruit taava iluatsillugu inussiaajunnaarsitaaniarit -
46007022	inussiaatillunimi Naalakkamut pigititaassalluni qaaqqusaasoq Naalakkap inussiaajunnaarsitaraa ; taamattaaq inussiaataanani qaaqqusaasoq Kristusip inussiaatigaa .
46007023	Akisuumimmi pisiarineqarpusi ; inunnut inussiaatigitinniaqinasi .
46007026	Ulluni naalliunnartorsiorfiusuni maanna inuuffigisatsinni aappaqanngitsuuinnarnissaq inummut ajunnginnerusoraara .
46007028	Aappanikkuilli ajortuliunngilatit , aamma niviarsiaq aappanikkuni ajortuliunngilaq . Taamaakkaluartoq aappaqartut ulluinnarni inuunerminni ajornartorsiorumaarput , uangalu taamaattunut asattuukkumagaluarpassi .
46007029	Imali oqarpunga , qatanngutit : Piffissaq sivikilleqaaq , matumalu kingorna aappaqartut aappaqanngitsutut issapput ,
46007030	qiasullu qianngitsutut , nuannaartullu nuannaanngitsutut , pisisullu pissarsisimanngitsutut ,
46007031	silarsuarmillu atuisut atuinngitsutut . Tassami silarsuaq maannakkutut ittoq aserorumaarpoq .
46007033	angutilli aappaqartup silarsuaq sammisarisarpaa , tassa qanoq ililluni nuliaminit iluarisaasinnaanerluni ,
46007036	Kisianni isumaqartoqaruni niviarsiaq kanngusuutississimallugu niviarsiatoqaavallaalerneratigut allatullu ajornarpat , taava aalajangernini malillugu iliorli ; taamaaliornermigut ajortuliunngilaq , taava katiinnarlit .
46007037	Pilersaarumminilli aalajangiussisimasoq pinngitsaalisaananilu piumasani malillugu iliorsinnaasoq uummammigullu aalajangersimasoq niviarsiaq niviarsiaatiinnassallugu , taanna eqqortumik iliorpoq .
46007038	Tassa aappassiani katikkuniuk ajunngitsumik iliorpoq , katinngikkuniullu suli ajunnginnerusumik iliorpoq .
46007039	Arnap pinngitsoorani uini taanna inuutillugu kisiat attavigisussaavaa . Uinili toquppat piumasaminik uinissinnaavoq , kisianni tamanna Naalakkami pippat .
46007040	Uangali isumaga malillugu pilluarnerussaaq aappaneqqinngikkuni , isumaqarpungalu uangattaaq Guutip Anersaava pigalugu !
46008001	Neqimut guutipilunnut pilliinermi atorsimasumut tunngatillugu nalunngilarput tamatta ilisimasaqartuulluta . Ilisimasaqarneq imminik angisuutitsisarpoq , asanninnerli ineriartortitsivoq .
46008002	Kialuunniit sumik ilisimannissorisup suli taanna ilisimasariaqarneratut ilisimanngilaa ,
46008003	kisianni kinaluunniit Guutimik asannittoq taassumannga ilisimaneqarpoq .
46008004	Neqip guutipilunnut pilliinermi atorsimasup ilaanik nerisaqarnermut tunngatillugu ilisimavarput silarsuarmi guutipiloqanngitsoq ataasiinnarmilli Guuteqartoq .
46008005	Qilammimi nunamilu guutinik taaneqartunik peqaraluarpoq - guuterpassuaqaraluarpormi naalagarpassuaqarlunilu .
46008006	Taamaattoq uagut ataasiinnaq Guutigaarput , tassa Ataataq . Suut tamarmik taassumannga pipput , uagullu taassumunnga inuuvugut . Uagullu ataasiinnaq Naalagaraarput , tassa Jiisusi-Kristusi ; Suut tamarmik taassumuuna atapput - uaguttaaq .
46008007	Imaanngilarli tamarmik ilisimasaqartuusut . Ilaasa neqi guutipilunnut pilliutitut isumaqarfigalugu nerisarpaat manna tikillugu guutipilussiornermik sungiussisimagamik , tarningisa nalunngissusiat mingutsitaasarpoq qajannarami .
46008008	Kisianni nerisassat Guutimut pissuserisatsinnut sunniuteqanngillat , nerigutta tamanna pisassaqaatigissannginnatsigu nerinngikkuttalu aamma tamanna annaasaqaatigissanagu .
46008009	Mianersoritsili pilliutinik nerisinnaatitaanersi sanngiitsunut naakkiussutaaqqunagu .
46008011	Taavami sanngiitsoq - tassaasoq qatanngutit Kristusip toqqutigisaa - tammartinneqassaaq illit ilisimasaqarnerit pissutigalugu !
46008013	Nerisassammi qatanngutiga tammartippassuk neqitussaarluinnarumaneruvunga qatanngutiga tammartikkumanagu .
46009001	Kiffaanngitsuunnginnerpunga ? Apustiliunnginnerpunga ? Jiisusi Naalagarput takusimannginnerpara ? Ilissi tassaannginnerpisi Naalakkami suliarisakka ?
46009002	Allanut apustiliunngikkaluarumaluunniit ilumut ilissinnut apustiliuvunga , ilissimi Naalakkamut apustilinngoqqullunga qaaqqusaaninnut naqissutaavusi .
46009004	Nerisussaatitaannginnerpugut imertussaatitaanatalu ?
46009005	Pisinnaatitaannginnerpugut qatanngutit ilaannik nuliaqassalluta angalaqatigalugulu apustilit allat Naalakkallu qatanngutai Kefasilu assigalugit ?
46009006	Imaluunniit uanga Barnabalu kisitta sulinngitsoortussaannginnerpugut ?
46009009	Mosesimmi inatsisaani allassimavoq : " Ussik karrertaajaasoq nerinaveeqqusissanngilat . " Guuti taama oqarami ussigit eqqarsaatiginerpai ?
46009010	Imaluunniit uagut pinerpaatigut ? Uagummiuna pilluta tamanna allassimasoq , assallatserisoq neriugisaqarluni assallatserissammat , karrertaajaasorlu sulissammat pissarseqataanissani neriuutigalugu .
46009011	Anersaamut atasut ilissinni siaruarteratsigit ingasappallaassava uinimmut atasut ilissinni katersussagutsigit ?
46009012	Allat ilissinnit pisassaqartitaammata uagut annerusumik pisassaqartussaannginnerpugut ? Taamaattoq tamanna atorsimanngilarput , atukkavulli tamaasa naammagaavut Kristusimik iivangkiiliumut akornutissiiumannginnatta .
46009013	Nalugassiuk naalaffimmi sulisut naalaffimmut tunissutigineqartunik inuussuteqartartut , pilliivimmilu kiffartuussisut pilliutigineqartut ilaannik pissarsisartut ?
46009014	Taamattaaq Naalagaq peqqusivoq iivangkiiliumik tusarliussisut iivangkiiliu inuussutissaqaatigissagaat .
46009015	Kisianni uanga pisassarigaluama arlaannaannilluunniit pissarsiumasimanngilanga , taamalu allanngilanga pisassarititaasut piumasariniarlugit . Taamaaliornissamit toqorusunneruvunga . Usorsisimaarutiga taanna kimilluunniit uannit arsaarinnissutigineqassanngilaq !
46009016	Iivangkiiliumi tusarliukkakku taamaaliornera usorsisimaarutigisinnaanngilara , pinngitsoornangami tusarliuttussaagakku , eqqanarlu uanga iivangkiiliu nalunaajaatiginngikkukku .
46009017	Kajumissuserami maliinnarlugu tamanna suliarigaluarukku akissarsiassaqartariaqassaanga , tusarliuttussaanerami tunngavigalugu suliarigukku tassaasimassaaq uannut suliassissutaasoq .
46009019	Kimulluunniit inussiaataanngikkaluarlunga tamanut inussiaatigitippunga sapinngisamik amerlasuut ilataariumallugit .
46009020	Juutinut juutiusutut ilerpunga juutit ilataariumallugit , inatsisit ataanniittunut inatsisit ataanniittutut ilerpunga naak nammineq inatsisit ataanniinngikkaluarlunga , inatsisit ataanniittut ilataariumallugit .
46009021	Inatsiseqanngitsunut inatsiseqanngitsutut ilerpunga inatsiseqanngitsut ilataariumallugit - imaanngikkaluartoq Guutimi inatsiseqannginnama , tassami Kristusip inatsisaanut atagama .
46009022	Sanngiitsunut sanngiitsunngorpunga sanngiitsut ilataariumallugit . Kikkut tamaasa peqatiginiartarsimavakka ilaannaannilluunniit annaassaqarumagaluarlunga .
46009024	Nalugassiuk arpaliuttarfimmi unammisut tamarmik arpattaraluartut , ataasiinnaalli ajugaasup pisassaa pissarsiarisaraa ? Arpagitsi pissarsiariniarlugu !
46009025	Timersorlutik unammisut tamarmik sunik tamanik pinaveersaagaqartarput - allat taamaaliortarput ajugaasumut niaqorusiussaq toquliortartoq pissarsiariumallugu , uagulli taamaaliortarpugut toquliorneq ajortoq pissarsiariumallugu .
46009027	Timiga peqqarniisaarfigaara naalatsillugulu pinngitsaalillugu allanut oqaluussisartunga narrugisaaqqunanga .
46010001	Qatanngutit , matuminnga ilisimatinniarpassi : Siuaasavut tamarluinnarmik nuiap ataaniipput tamarluinnarmillu imaq ingerlavigalugu .
46010003	tamarluinnarmillu nerisassaq anersaap pia taannaasoq nerigaluarpaat ,
46010004	tamarluinnarmillu imissaq anersaap pia taannaasoq imeraluarpaat - qaarsumimmi anersaap pianit ingerlaqataasumit imerput , qaarsorlu taanna tassa Kristusi .
46010005	Taamaakkaluartoq Guutimi iluarinartitaasut taakkunani amerlanngeqaat , toqorarneqarpummi inoqajuitsumi .
46010006	Pisimasut tamakku uatsinnut mianersoqqussutinngorput , pilerissusipiloqaqqunata
46010007	Aamma guutipilussiortunngoqinasi taakkua ilaasa guutipilussiortunngornerattut - soorlu allassimasoq : " Inuit issaallutik neripput imerlutillu , taavalu nikuipput qittanniarlutik . "
46010008	Aamma kinguaassiuutitigut inuunerloqinata soorlu taakkua ilaat taamaaliortut ullormilu ataatsimi 23.000-it toqutaallutik .
46010009	Aamma Kristusi misilinnaveertigu soorlu taakkua ilaasa misilissimagaat pulateriaarsunnillu toqunneqarlutik .
46010010	Naammagittaallioqinasilu taakkua ilaasa naammagittaalliorsimanerattut inngilimillu toqutitsisumit toqutaallutik .
46010011	Tamakku tamarmik taakkununnga nalliupput mianersoqqussutaallutik , allassimappullu uatsinnut ullut naggatissaannik angumerinnittunut ilitsersuutaallutik .
46010012	Taamaattumik kinaluunniit patajaatsuusorisoq mianersorli orloqqunani .
46010013	Usserneqaatigisimasasi inuit atortagaattut iinnarput , Guutilu unneqqarippoq ; akuersaarumanngilaa artukkassinnik usserneqarnissarsi , kisianni usserneqarnermut ilagitillugu aniguiffissaq pilersissavaa artorsartitaaqqunasi .
46010014	Taamaattumik guutipilussiorneq qimarratiginiarsiuk , asasakka !
46010015	Sianisuujusutut naatsorsuullusi taama oqaluffigaassi , ilissi nammineq oqaatsikka misissorniarsigit .
46010016	Pilluaqqussutip ermusia pilluaqqusartagarput Kristusip aavanut peqatigiissutaannginnerpa ? Timiusaq aggortagarput Kristusip timaanut peqatigiissutaannginnerpa ?
46010017	Timiusaq ataasiummat tamatta timiuvugut ataaseq , tamatta timiusaq ataaseq ilangiiffigigatsigu .
46010018	Israelikkuusut eqqarsaatiginiarsigit : Pilliutinik nerisut pilliivimmut peqatigiissuteqannginnerpat ?
46010019	Tamatumuuna sunaana oqaatiginiariga ? Guutipilunnut pilliutit guutipiluilluunniit piviusuunerarniarnerpakka ?
46010020	Naagga , pilliutaasorli anersaapilunnut pilliutigineqarpoq Guutimut pinnani . Ilissilu anersaapilunnut peqatigiissuteqaqqunngilassi .
46010021	Naalakkap ermusia anersaapiluillu ermusiat tamaasa imerfigisarsinnaanngilasi . Naalakkallu nerliutaa anersaapiluillu nerliutaat tamaasa ilangiiffigisarsinnaanngilasi .
46010022	Naalagaq kamassaassanerparput ? Taassumannga pissaaneqarnerunerpugut ?
46010023	Sunik tamanik iliorsinnaatitaavunga , imaanngilarli suut tamarmik iluaqutaasut . Sunik tamanik iliorsinnaatitaavunga , imaanngilarli suut tamarmik ineriartortitsisuusut .
46010024	Tamassi immikkut ilissinnut pitsaanerpaaq pinnagu allanut pitsaanerpaaq noqqaassutiginiarsiuk .
46010026	Imaakkamimi : Nunarsuaq taassumaniittullu tamaasa Naalakkap pigai .
46010030	Qujallunga ilangerukku sooq taava assuarineqassaanga qujassutigisara pillugu ?
46010031	Nerigussi imerussiluunniit qanorluunniillu iliorlusi taamaaliussaasi Guutip ataqqinaatissaanik .
46010032	Juutinilluunniit grækerinilluunniit Guutilluunniit ilagiissaanik mamiatsatsitsiniaqinasi .
46010033	Uanga nammineq tamatigut tamarmik nuannarisassaannik iliorniartarpunga uannut pitsaanerpaasussamik pinnanga , amerlasuunut iluaqutaasoq noqqaassutigalugu , annaanneqaqqullugit .
46011002	Nersorpassi tamatigut eqqaamasarassinga kingornussassiissutillu ilissinnut tunniussakka aalajangiukkassigit .
46011003	Ilisimaqquarali angutip kialuunniit Kristusi niaqorimmagu , arnap angut niaqorimmagu , Kristusillu niaqua Guutiummat .
46011007	Angulli niaqqumigut uleqartariaqanngilaq tassaagami Guutip assinga akisunneralu . Arnarli tassaavoq angutip akisunnera .
46011008	Angummi arnamit pinngilaq , arnarliuna angummit pisoq ,
46011009	angullu pinngortitaanngilaq arnaq pillugu , arnarli pinngortitaavoq angut pillugu .
46011011	Taamaattorli Naalakkami arnaq suunngilaq angut ilagitinnagu , angullu suunngilaq arnaq ilagitinnagu .
46011012	Soorlumi arnaq angummit pisoq , taama angut arnakkut pisarpoq , suullu tamarmik Guutimit pipput .
46011017	Oqaaqqissaarinialerninni nersorsinnaanngivippassi katersuuttarnisimi iluaqutaanatik ajoqutaaginnalermata .
46011018	Tassa tusarpara ilagiinni katisimasaraangassi isumaqatigiinngittartusi , isumaqarpungalu tusakkakka ilumoortortaqartut .
46011019	Ilissinnimi immikkoorniaqatigiissoqartariaqarpoq paasinarseqqullugu kikkut arlasi tatigisassaasut !
46011020	Katisimasarnisi Naalakkap nerliutaanik nereqatigiinnerunngillat ;
46011021	tamassimi immikkut ilasi utaqqinagit nerisassat nammineq nassatasi neriinnartarpasi , taamalu ilaat kaattarput ilaallu aalakoortarlutik .
46011022	Illoqannginnassi neriffissassinnik imerfissassinnillu ? Imaluunniit Guutip ilagiissai nikaginerpasi suuteqanngitsullu kanngusulersinniarlugit ? Qanoq oqarfigissanerpassi ? Nersussanerpassi ? Naamik , tamatumuuna nersorneqassanngilasi !
46011023	Naalakkamimmi uannut kingornussassiissutigineqarpoq ilissinnuttaaq ingerlateqqitara manna : Naalakkap Jiisusip unnuaq taanna pisitaagami timiusaq tiguaa ,
46011024	qujallunilu aggorpaa oqarlunilu : " Tassa timiga pillusi tunniunneqartoq ; taamaaliortaritsi uanga eqqaaniarlunga . "
46011025	Taamatuttaaq nerereeramik ermuseq tiguaa oqarlunilu : " Ermuseq manna tassa uanga aakkut angerusisaaq , taamaaliortaritsi imeraangassiuk uanga eqqaaniarlunga . "
46011026	Timiusamimmi tamatuminnga nerisaraangassi ermutsimillu tamatuminnga imeraangassi Naalakkap toqua nalunaajaatigisarparsi , tikiutserlugu .
46011027	Taamaattumik qinngaqqunnarluni timiusamik tamatuminnga nerisoq Naalakkalluunniit ermusianit imertoq Naalakkap timaanut aavanullu ajortuliorpoq .
46011028	Kinaluunniit imminik misileqqaarluni timiusamik tamatuminnga nerigili ermutsimillu tamatumannga imerluni .
46011029	Nerisormi imertorlu timi sunaasoq sianiginagu eqqartuunneqaatissaminik nerillunilu imerpoq .
46011030	Taamaattumik akornassinni amerlasuunik napparsimasoqarpoq peqqiilliortoqarlunilu , ikinngitsullu sinippaarput .
46011031	Immitsinnimmi misilissimagaluarutta eqqartuunneqassanngikkaluarpugut .
46011032	Naalakkamilli eqqartuunneqaraangatta tamanna perorsaatigisarparput silarsuarmut ilagititaalluta eqqartuunneqaqqunata .
46011033	Taamaattumik , qatanngutikka , nereqatigiinniarlusi katersuukkaangassi ilasi utaqqisarniarsigit .
46011034	Kaattoqarunili nammineq illumini nerili katisimasarnisi ilissinnut eqqartuunneqaatissaaleqqunagit . Sinneri tikinniariaruma peqqussuteqarfigiumaarpakka .
46012002	Ilisimavarsi Guutimik nalusuugallarassi attataritillusi guutipilunnut oqajuitsunut ingerlanneqartartusi .
46012003	Taamaattumik ilisimatinniarpassi Guutip anersaavagut oqaluttoq kinaluunniit oqarnavianngitsoq : Jiisusi perloqqusaavoq ! aamma aatsaat Anersaakkut Illernartukkut ima oqartoqarsinnaavoq : Jiisusi Naalagaavoq !
46012004	Saammaannermit tunissutit assigiinngillat , Anersaarli taannaajuarpoq .
46012005	Kiffartuutit assigiinngillat , Naalagarli taannaajuarpoq .
46012006	Malunnangaartuliat assigiinngillat , Guutili taannaajuarpoq sunik tamanik tamani sunniisoq .
46012007	Anersaap saqqummersitaa inuit ataasiakkaat pisarpaat ataatsimoorluni iluaqutissatut .
46012008	Arlaat Anersaakkut tunineqartarpoq ilisimassuseqartutut oqalussinnaanermik , allali Anersaakkut taassumuuna ilisimasassanik nalunaaruteqarsinnaanermik .
46012009	Arlaat Anersaakkut taassumuuna uppernermik tunineqartarpoq , alla saammaannermit tunissutinik ajorunnaarsitsissutaasunik Anersaakkut taannaasukkut ,
46012010	allalu malunnangaartuliorsinnaanermik . Arlaat tunineqartarpoq pruffiititut oqalussinnaanermik , alla anersaanik misiliisinnaanermik , alla oqqanik oqalussinnaanernik assigiinngitsunik , alla oqqanik oqalunnernik nassuiaasinnaanermik .
46012011	Tamakku tamaasa Anersaap taassuma ataasiusup nammineq piumasaminik inunnut ataasiakkaanut tunioraasup sunniutigai .
46012012	Soorlu timi amerlasuunik avateqaraluarluni ataasiusoq timillu avatai tamarmik amerlagaluarlutik timiusut ataaseq , taamattaaq Kristusi ippoq .
46012013	Tamattami , juutiugutta grækeriuguttaluunniit , inussiaagutta inussiaanngikkuttaluunniit , Anersaakkut ataasiusukkut kuisimavugut timinngoqqulluta ataaseq , tamattalu Anersaamik ataasiusumik imminneqarpugut .
46012026	Avat ataaseq naalliukkaangat avatit tamarmik naallioqatigisarpaat , aamma avat ataaseq ataqqinartinneqaraangat avateqataasa nuannaaqatigisarpaat .
46012027	Ilissi Kristusip timigaasi , tamassilu immikkut avatigalusi .
46012028	Guutillu ilagiinnut ivertippai siullermik apustiliusussat , tullianik pruffiitiusussat , kiisalu ajoqersuisuusussat ; aammalu allat ivertippai malunnangaartuliortartussat , kiisalu saammaannermit tunissutinik peqartut ajorunnaarsitsisinnaallutik , ikiuisinnaallutik , siulersuisinnaallutik oqqanillu assigiinngitsunik oqalussinnaallutik .
46012031	Kisianni saammaannermit tunissutit pingaarnerit noqqaassutiginiarsigit !
46013002	Pruffiititullu oqalussinnaagaluaruma anngigisallu tamaasa nalunagit paasinninnerlu tamaat pigalugu uppersuseqarlungalu tamakkiisumik qaqqat nuussinnaallugit allaat , asannissuseqarnangali , taava suunngeqqajaqaanga .
46013003	Pikka tamaasa tunniussoraluarukkit timigalu tunniukkaluarukku ikuallagassanngorlugu , asannissuseqarnangali , taava iluaqutiginngeqqajaqaara .
46013004	Asanninneq kamagittartuuvoq , asanninneq saamasuuvoq , asanninneq sinngasarinngilaq ; pingaakujuttarnanilu perroortarinngilaq .
46013005	Kanngunartuliortarinngilaq , namminissarsiortarinngilaq ; puffassartarinngilaq puttarsisaqartarnanilu .
46013006	Iluaanneq nuannarisarinagu sallusuissut tipaatsuutigisarpaa .
46013007	Tamatigut naammagittartuuvoq , tamatigut uppertarpoq , tamatigut neriuttarpoq , tamatigut ilalaartarpoq .
46013009	Ilaannakuuvormi ilisarsinerput , ilaannakuuppullu siulittuisarnivut ;
46013012	Suli isigisaqarpugut tarrarsuummi , nalorsitsaarutaasumik , taavali kiinarsisaqarumaarpugut . Maannakkut ilaannakuusumik ilisarsivunga , taavali tamakkiisumik ilisarsissaanga , soorlu uanga tamakkiisumik ilisarineqartunga .
46013013	Tassa atajuassapput upperneq , neriunneq asanninnerlu - taakku pingasut . Asanninnerli taakkua pingaarnersaraat .
46014001	Asanninneq tamaviaarutigisiuk ; Anersaallu tunissutai noqqaassutigisigit , pingaartumilli pruffiititut oqalunnissaq .
46014002	Oqqanimmi oqaluttoq inunnut oqaluttarinngilaq , Guutimulli . Oqaasii paasissaanngillat , anersaakkulli oqaluppoq anngigisanik .
46014005	Tamassi oqqanik oqaluttaqqugaluarpassi , pingaartinneruarali pruffiititut oqalussinnaanissarsi . Pruffiititummi oqaluttoq oqqanik oqaluttumit anneruvoq taassuma oqaatsini nassuianngippagit ilagiinnut ineriartuutissanngorlugit .
46014006	Qatanngutit , ornikkaluarussi oqqanillu oqalullunga taava ilissinnut sumut iluaqutaassagaluarpa ilaqartinngikkukkit saqqummiisanik , ilisimasanik , pruffiititut siulittuutinik ajoqersuussutinilluunniit ?
46014013	Taamaattumik oqqanik oqaluttartoq qinuniarli oqaatsini nassuiarsinnaanngorumallugit .
46014015	Taava qanoq oqassaanga ? Anersaakkut qinujumavunga , kisianni aammattaaq silaqassusera atorlugu qinujumavunga . Anersaakkut erinalimmik unnersiutiginnikkumavunga , kisianni aammattaaq silaqassusera atorlugu erinalimmik unnersiutiginnikkumavunga .
46014020	Qatanngutit , silatussutsikkut meeqqat assiginiaqinasigit . Ajorsutsimi meeraagitsi , silatussutsimili inersimasuullusi .
46014021	Inatsisini allassimasoqarpoq : Inuiannut ukununnga oqalukkumaarpunga inuit allamiutut oqaluttut takornartallu qarlui aqqutigalugit , taamaattorli tusarumassanngilaannga , oqarpoq Naalagaq .
46014025	Uummataani isertugaasut saqqummersitaassapput , kiinnanilu nunamut tutsillugu pallorfigissavaa oqassallunilu : Ilumut Guuti akornassinniippoq .
46014026	Taavami qanoq , qatanngutit ? Katisimasaraangassi tussiutissaqartoqartarpoq , ajoqersuutissaqartoqarluni , saqqummiisaqartoqarluni , oqqanik oqaluttoqarluni nassuiaasoqarlunilu . Tamarmik ineriartuutaalit .
46014029	Ilaat marluk pingasulluunniit pruffiititut oqalullit , oqaasiilu allat misilikkilisigit .
46014033	Guutimi ularussinermut Guutiunngimmat , eqqisseqatigiinnermulli .
46014034	arnat ilagiinni nipangersimassapput . Oqaloqquneqanngillammi , kisianni naalatsigitissapput , soorlu inatsisit taama oqartut .
46014035	Sumik paasiniaaniarunik uitik illuminni aperissavaat . Arnammi ilagiinni oqaluttarnerat ileqqussaanngilaq .
46014037	Arlarsi pruffiitiusoriguni Anersaalluunniit tunissutaanik peqarsoriguni , taava ilisimaliuk ilissinnut allaatigisakka Naalakkap inassutigigai .
46014040	Suulli tamarmik ippinnanngitsumik torersumillu ingerlalit .
46015001	Qatanngutit , ilisimatitsissutiginiarpara iivangkiiliu ilissinnut nalunaajaatigisara ilassisarsi , attavigisarsi
46015002	annassutigiumaagarsilu oqaatsit ilissinnut tusarliussakka aalajangiukkussigit . Taamaaliunngikkussimi uppertunngorsimanersi iluaqutaassanngilaq .
46015003	Pingaarnerpaatillugimmi ilissinnut tunniuppakka uannut kingornussassiissutigineqartut makku : Kristusi toqusoq ajortivut pillugit Allakkat malillugit ,
46015004	ilisaasorlu ; ullullu pingajuanni makissimasoq Allakkat malillugit ,
46015005	takuneqartorlu Kefasimit kingornalu taakkunannga aqqaneq-marluusunit .
46015007	Taava Jaakumit takuneqarpoq , kingornalu apustilinit tamanit .
46015008	Kingullerpaallungali allaat uanga , iloqiaalluni erniusutut ittunga , takuara .
46015009	Uangami apustilinit tamanit nikanarnersaavunga apustilimik taaneqarnermut qinngaqqunnarlunga , Guutip ilagiissai qinugisimagakkit .
46015010	Guutilli saammaanneragut taannaavunga , soorlu ittunga , uannillu saammaassinera asuliinnarsimanngilaq ; apustileqatinnimmi tamanit annerusumik sulisimavunga - imaanngitsoq uanga nammineq , Guutilli saammaanera uannik najuisoq .
46015012	Nalunaajaassutigineqarmalli Kristusi toqusunit makissimasoq taava qanoq ilasi oqarsinnaappat toqusunit makinnissaqanngitsoq ?
46015015	Taavalu aamma uagut Guutimik nalunaajaasuussaagut sallusut Guutip piumasaata akerlianik nalunaajaasimassagatta Kristusi makitikkaa , uffa makitissimassanngikkaa toqusut makititaasussaanngippata .
46015020	Maannali Kristusi toqusunit makissimavoq sinippaartuni inereqqaartuulluni .
46015021	Toqumi inuk aqqutigalugu nalliummat aammattaaq toqusut makinnissaat inuk aqqutigalugu nalliuppoq .
46015022	Soorlumi Adamimi tamarmik toqusartut , taamatuttaaq Kristusimi tamarmik uummartitaajumaarput .
46015023	Tamarmilli tulleriissusissartik malissavaat : Kristusi inereqqaartuulluni , tikiutereerpallu tulliullutik Kristusip pigisai .
46015024	Taavalu naggatissaq nalliukkumaarpoq pissaaneq piginnaatitaanerlu nakuussuserlu suut tamaasa suujunnaarsereerlugit Naalagaaffik Guutimut Ataatamut tunniuppagu .
46015025	Kristusimi kunngiussaaq akerartuisut tamarmik Guutimit taassuma isigaasa ataannut pisinneqarserlugit .
46015026	Akeqqani kingullersaalluni toqu suujunnaarsitaajumaarpoq .
46015027	" Isigaasami ataannut pisippai suusut tamaasa . " Oqaatigineqarmallu suut tamarmik naalatsigititaasut , taava nalunanngilaq Guuti tamanik taassumunnga naalatsigititsisoq pineqanngitsoq .
46015028	Suullu tamarmik taassumunnga naalatsigititaareerpata taava Erneq nammineq naalatsigitikkumaarpoq tamanik imminut naalatsigititsisumut , Guuti tamani tamarsooqqullugu .
46015030	Sooq taava uagut inuunerput navialisittuassavarput ?
46015031	Ilumoorpormi , qatanngutit , Kristusi-Jiisusimi Naalakkatsinni usorsisimaarutigigassi ullut tamaasa toqusarpunga .
46015032	Efesosimi nersutinut nujuartanut akiuussimaguma inuttuinnaq neriuuteqarlunga tamanna uannut sumut iluaqutaassagaluarpa ? Toqusut makissanngippata , taava nerillutalu erngutiinnarniarta , aqagu toqussagatta !
46015033	Tammarnaveeritsi ! Ikinngutipalaaqarneq ileqqorikkaluartunut aseruutissiisarpoq .
46015034	Pimoorullugu silattorniaritsi ajortuliorunnaarlusilu ! Inoqarpoq Guutimik soqutigisaqanngilluinnartunik . Kanngusuleqqullusi taama oqarpunga .
46015036	Sianiitsutit ! Naatsiiassaq illit ikkussat uummassanngilaq toqoqqaartinnani .
46015038	Guutilli piumasani malillugu timitalertarpaa ikkussallu immikkut pissusillit tamaasa immikkut timitalertarlugit .
46015043	Ilineqarpoq narrunartoq , makissaaq naalannassusilik . Ilineqarpoq sanngiitsoq , makissaaq pissaasoq .
46015045	Imami allassimasoqarpoq : " Inuk siulleq , tassa Adami , tarninngorpoq uumassuseqartoq " , Adamili kingulleq anersaanngorpoq uumassuseqalersitsisoq .
46015047	Inuk siulleq issumit pivoq , nunamiittuulluni , inuup aappaa qilammit pivoq .
46015049	Soorlu inuup nunamiittup assinga uatsinniissimasoq , taamatut aamma qilammiittup assinga uatsinniissaaq .
46015050	Imali oqarpunga , qatanngutit : Uinngup aallu Guutip naalagaaffia kingornussarsiarisinnaanngilaat , aserujasullu aserujuitsut kingornussarsiarisinnaanngilaat .
46015052	imaaliallaannaq , uisorernerinnaq , qarlortaassuaq kingullermeerluni tutsiuppat . Tutsiukkumaarpormi , toqusullu aserujuitsunngorlutik makikkumaarput , uagullu allanngortitaajumaarpugut .
46015053	Aserujasorli taanna aserujuitsumik atisitinneqassaaq , toqujasorlu manna toqujuissusermik atisitinneqassaaq .
46015054	Aserujasorlu taanna aserujuitsumik atisereerpat toqujasorlu toqujuitsumik atisereerluni , taava oqaaseq una allassimasoq eqquukkumaarpoq : Toqu nungutitaavoq ajugaaffigineqarlunilu .
46015055	Toqu , ajugaanerit naak ? Toqu , iguutit naak ?
46015056	Toqup iguutaa tassa ajorti , ajortillu pissaaneqaataa tassa inatsisit .
46015057	Guutili qujanarsili ajugaatikkamisigut Naalakkatsigut Jiisusi-Kristusikkut !
46015058	Taamaattumik aalajaalluinnaritsi , qatanngutikka asasakka . Tamaviaarlusi Naalagaq kiffartuussiuk , ilisimagassiuk suliniarnersi Naalakkami asuliinnaassanngitsoq .
46016001	Illernartunut katersuilerussi ilississaaq ilagiinnut Galatiamiunut peqqussutigisattut iliussaasi .
46016002	Sabbatip-akunnerata ulluisa siullianni tamassi immikkut katersuisassaasi akissaqarnersi naapertorlugu immikkoortitsisarlusi , tikiukkuma aatsaat katersuiniartoqaleqqunagu .
46016003	Tikiukkuma inuit toqqakkasi allakkanik nassataqartillugit aallartikkumaarpakka tunissutisi Jerusalemimukaatitillugit .
46016005	Ilissinnukarumaarpunga Makedoniakkooreeruma . Makedoniami aqqutigiinnartussaavara .
46016006	Ilissili immaqa sivisulaartumik najussagunarpassi , immaqa ukiillunga , taava ornigassannut sunaassanersumut angalanissanni ikiorumaarpassinga .
46016007	Tamatumuunami sivikitsuinnarmik tikeraarfiginianngilassi , neriullungali sivisungaatsiartumik ilissinniissallunga Naalakkap peqquppanga .
46016008	Piinsip tungaanut Efesosimiiginnarniarpunga ,
46016009	tassanimi sulilluarnissamut ammaanneqarpunga periarfissaqarluarlungalu , akerartuisullu amerlaqaat .
46016010	Timotheusi tikiuppat toqqissisimaarluni ilissinniissinnaanissaa isumaginiarsiuk , Naalagaq kiffartuullugu sulimmat uattut .
46016011	Taamaattumik taassuminnga nikaginnittoqanngikkili , kisianni eqqissisillugu angalanissaani ikiorisiuk uannut uteqqullugu , ilimagigakku qatanngutit ilagalugit aggissasoq .
46016012	Qatanngut Apollosi ilungersorlunga kajumissaarpara orneqqullusi qatanngutit ilagalugit , maannakkulli aallalerinngilluinnarpoq , kisianni piffissaqaleruni ornikkumaarpaasi .
46016013	Eqqumagitsi , uppernissinni aalajaagitsi , angutivittut ilioritsi , nakuugitsilu !
46016014	Ilissinni suut tamarmik asanninnermik tunngaveqarlit .
46016015	Oqaaqqissaarpassi , qatanngutit : Ilisimavarsi Stefanasikkut Akajami inereqqaataasut imminnullu tunniuttut illernartut kiffartuukkumallugit .
46016016	Ilississaaq inunnut taamaattunut assoroorlutik suleqataasunut tamanut naalatsigitinniaritsi .
46016017	Stefanasip Fortunatusillu Akaikosillu maanga tikiunnerat nuannaarutigaara , imaallaammi ilissinnut maqaasinaveeqqutaapput ,
46016018	uannik ilissinnillu eqqissisaasuullutik . Inuit taamaattut qujamasuutigisigit !
46016019	Ilagiit nunap immikkoortuani Asiamiittut inuulluaqquaasi . Akvilap Priskallu ilagiillu taakkua illuanni katersuuttartut inuulluaqqungaarpaasi Naalakkap aqqani .
46016020	Qatanngutit tamarmik inuulluaqquaasi . Kunimmik illernartumik ilasseqatigiigitsi .
46016021	Maanna uanga Paulusi inuulluaqqussutiga nammineq assannik allappara :
46016022	Naalakkamik asanninngitsoq perloqqunarsili ! Marana ta !
47001001	Paulusi Kristusi-Jiisusimit Guutip piumasaagut apustilinngortitaasoq qatanngullu Timotheusi .
47001003	Unnersiutigineqarli Guuti Naalakkatta Jiisusi-Kristusip Ataataa , Ataataq nallittuisoq Guutilu tuppallersaajuartoq ,
47001004	annikilliuuteqarnitsinni tamani uatsinnik tuppallersaasartoq annikilliuuteqartut tamaasa uatsinnut tuppallersarsinnaaqqullugit Guutip uatsinnut tuppallersaatigisaanik .
47001005	Soorlumi Kristusip anniaatai naammattumik uatsinnut nalliuttartut , taamattaaq Kristusikkut naammangaartumik tuppallersarneqartarpugut .
47001006	Annikilliuuteqartaraangatta taama pisoqartarpoq ilissi tuppallersarneqaqqullusi annaanneqaqqullusilu ; tuppallersarneqaraangatta taama pisoqartarpoq ilissi tuppallersarneqaqqullusi nikallujuitsooqqullusilu naalliuutini uagut atukkatta assingini .
47001007	Ilissilu pillusi neriunnerput aalajaappoq manna ilisimagatsigu : Soorlu naalliuutinik atueqataasusi taamaappusittaaq tuppallersagaanermi .
47001008	Qatanngutit , nunap immikkoortuani Asiami qanoq annikilliortitaanerput pillugu manna ilisimaqquarput : Nanertugaanerput sualungaarmat saperluinnaleraluarpugut , inuuginnarnissarput nikalluukkaluarlugu allaat .
47001011	ilississaaq qinnussinissigut ikiueqataagussi saammaannermit tunissut amerlaqisut aqqutigalugit pisarput inunnit amerlasuunit qujassutigineqaqqullugu .
47001012	Manna tassaavoq usorsisimaarutigisarput ilerasuuteqarnata oqaatigisinnaasarput : Silarsuarmi maani , ingammillu ilissinni , inuusimavugut Guutip takkuani peqqusersuilluta minguitsuullutalu , uinimmut atasunik ilisimassuseqarnata , Guutilli saammaanneragut .
47001014	soorlu paasitsiareersimagitsigut . Usorsisimaarutigisinnaavatsigut soorlu uagut usorsisimaarutigisinnaagissi Naalakkatta Jiisusip ullussaani .
47001016	ilissinninngaanniillu Makedonialiarniarlunga , Makedoniamiillu uterfiginiarlusi Judæamut ingerlaqqinnissannut ilissinnit ikiorserneqarumallunga .
47001018	Guutip unneqqarissup uppernarsarsinnaavaa ileqqorinngikkipput ilissinnut oqalunnitsinni angertarlunilu naaggaartarneq .
47001019	Guutimmi ernera Jiisusi-Kristusi uanga Silvanusillu Timotheusillu ilissinni oqaluussissutigisarput tassaanngilaq angertarlunilu naaggaartarneq , angernerinnarli taassumaniippoq ;
47001020	Guutimmi neriorsuutai tamarmik taassumani angerneqarput . Taamaammat aamma taassumuuna aarmeertarpugut Guutip ataqqinaatissaanik .
47001021	Taannalu uatsinnik ilissinnillu Kristusimut aalajangersitsisoq uatsinnillu tanitsisoq tassa Guuti ,
47001022	uatsinnittaaq naqissusiisoq tunisisorlu Anersaamik uummatitsinni sallunaveerutaasumik .
47001023	Tassaana qajassuukkumallusi Korinthilianngitsoortunga , tamatumunngalu Guuti uppernarsaasooqquara sallusimagumalu inuunera akigiumallugu allaat .
47001024	Uppernissinnut naalagaanngilagut nuannaartuarnissarsili suleqataaffigaarput ; uppertooreerpusimi .
47002004	Allaffigaassimi qullilingaarlunga annikilliungaarlungalu uummatikkullu qussalangaarlunga , aliasulernissarsi siunertarinagu ilisimaqqulluguli qanoq atsigisumik pingaartumik ilissi asagissi .
47002006	Aliasutsitsisulli amerlanernit pillagaanera naammappoq
47002011	Saatanimit nakutinneqaqqunata ; nalunngilarpummi taanna qanoq ittumik pilersaaruteqartoq .
47002012	Kristusimilli iivangkiiliu tusarliukkiartorlugu Troasimut pigama Naalakkami periarfissaqartitaareeraluarlunga
47002013	eqqissiveqanngilanga qatanngutiga Titusi tassani naapinnginnakku . Taava Troasimiut inuulluaqquinnarlugit Makedoniamut aallarpunga .
47002014	Guutili qujanarsili Kristusip ajugaasutut ingerlaarnerani ilaatittarmatigut Kristusimillu ilisimasassanik tipigissaatitut ittumik tamaginni siammarterisittarmatigut .
47002015	Uagummi Kristusip Guutimut naamajuminartuutigaatigut annaanneqartut tammartullu akornanni -
47002016	tammartunut toqusunnitsoq toqussutaasoq , annattunulli inuunersunnitsoq inuussutaasoq . Kinalu suliassamut tamatumunnga piginnaaneqarpa ?
47002017	Guutimmi oqaasianik iluanaarniuteqarniartorpassuit assiginngilavut , oqalullutali minguitsumik Guuti sinnerlugu , Guutip kiinaata saani Kristusimi .
47003001	Kingumut immitsinnut nersualaarnialernerpugut ? Imaluunniit taakkunatulli allakkat uagut pilluta nersualaarutaasut ilissinnukartut ilissinnilluunniit pisut atorfissaqartinnerpavut ?
47003002	Naagga , ilissiuna nammineq allagaasusi uummatitsinni allassimasut inunnit tamanit ilisimaneqartut atuarneqartullu ,
47003003	erseqqippormi ilissi allagaasusi Kristusimit pisut uagut kiffartuutitsigut pilersut , pilikkiunngitsumik allassimasut Guutilli uumasup anersaavanik , allaffissianut ujaraasunut pinnatik uummatinili allassimasut , tassa allaffissianut uiniusunut .
47003005	Imaanngilaq sumik isumassarsisinnaasugut uagut nammineq pisinnaanitsigut , Guutimuna pisinnaanngortikkaatigut ,
47003006	uatsinnittaaq kiffartorsinnaanngortitsisup angerutsimut nutaamut allannerit piginngisaannut Anersaalli pianut . Allannerimmi toqutitsisuupput , Anersaarli inuuneqalersitsisuuvoq .
47003007	Toqumulli kiffartuutigisaq ujaqqanut kigartorlugu allassimasoq ima naalannassuseqarmat Israelip qitornaanut Mosesip kiinaa isigisinnaajunnaarsillugu qaamaneq niaqorutaasoq uffa peeruttussaasoq pissutaalluni ,
47003008	taava Anersaamut kiffartuutigisaq suli annerusumik naalannassuseqassannginnerpa ?
47003009	Kiffartuut pillagassanngortitsisoq naalannassuseqarmat , taava kiffartuut iluartuutitsisoq suli annerungaartumik naalannassuseqarpoq .
47003010	Qanga naalannassuseqartitaasimasoq maanna naalannassuseqanngitsutut oqaatigisariaqarpoq naalannassusermut angingaartumut naleqqiutissagaanni .
47003011	Maannami peeruttoq naalannassuseqarsimammat taava ataavartoq suli annerusumik naalannassuseqassaaq .
47003012	Taama ittumik neriugisaqaratta isertuanngivilluta oqaluttarpugut
47003013	Mosesitut pinnata , taassuma kiinnani ulimmagu peeruttussap peerunnera Israelip kinguaavinut takoqqunagu .
47003014	Taamaattoq isumaat manngertitaapput ; ullormi manna tikillugu angerusisoqqamik allakkat atuffassissutigineqaraangata ulik taanna peerneqarani ataannartarpoq Kristusimi aatsaat peerneqassagami .
47003015	Ullumimummi uummataat ulimmik matusimasarpoq Mosesip allagai atuffassissutigineqaraangata .
47003016	" Naalakkamulli saattoqaraangat ulik peerneqartarpoq . "
47003017	" Naalagaq " tassa Anersaaq , Naalakkallu Anersaavata najuuffigisaaniippoq kiffaanngissuseq .
47003018	Uagullu tamatta kiinnatsigut uleqarnata tarrarsuummi Naalakkap naalannassusianik isiginnaartugut asseq isiginnaagarput assigilerlugu allanngortitaavugut , naalannarsiartuinnarluta soorlu taama pisoqartoq Naalakkami , tassa Anersaami .
47004001	Taamaattumik kiffartuutigisatsinni nallittorneqarnikkut pisimasatsinni nikallunngilagut .
47004002	Isertortut kanngunartullu naaggaarsimavavut peqqusersiornerlu ileqqorinagu Guutilluunniit oqaasii mumitittarnagit ; sallusuissulli saqqummersittarparput taamaaliornitsigullu inuit tamarmik tarningisa nalunngissusiannut ilasseqqusarluta Guutip takkuani .
47004003	Iivangkiiliu tusarliussarput ulissimaguni taamaappoq tammarsimasuinnarnut ,
47004004	uppinngitsunut ; silarsuummi matuma guutiata taakkua eqqarsaataat tappiillisippaa qaamaneq iivangkiiliumit Kristusip Guutip assingata naalannassusianik nalunaaruteqartumit pisoq taakkununnga takoqqunagu .
47004005	Immitsinnimmi nalunaajaatiginngilagut , nalunaajaatigaarpulli Jiisusi-Kristusi Naalagaasoq uagullu nammineq ilissinnut kiffaasugut Jiisusi pillugu .
47004006	Guutimmi ima oqartup : " Taartumit qaamaneq qinngussaaq , " nammineq uummatitsinnut qinngorsimatippaa qaammaqqutaatillugu ilisimassutaaqqullugulu Guutip naalannassusianut Jiisusi-Kristusip kiinaaniittumut .
47004007	Erlinnartuulli tamanna pigaarput immersakkani marraasuniitillugu , pissaaneq asseqanngitsoq tassaaqqullugu uatsinnit pinnani Guutimit pisoq .
47004008	Tamatigut annikilliortitaasarpugut mattunneqaratali . Nalornisarpugut neriuutissaaruttarnatali .
47004009	Qinugineqartarpugut ilaginnaannagaasarnatali , orlutitaasarpugut suujunnaarsitaanatali .
47004010	Tamatigut timitsinni attatariuarparput toqu Jiisusip atugaa Jiisusip inuunera aammattaaq uagut timitsinni saqqummeqqullugu .
47004011	Sulimi inuugaluarluta toqumut pisinneqartaannarpugut Jiisusi pillugu , Jiisusip inuunera aammattaaq saqqummersitaaqqullugu uagut timitsinni toqujasumi .
47004013	Uppernerup Anersaavanik peqaratta , soorlu allassimasoq : " Upperpunga , taamaattumik oqaluppunga , " taava uaguttaaq upperatta oqaluppugut .
47004014	Ilisimavarpummi Naalakkamik Jiisusimik makititsisup uaguttaaq Jiisusimut ilagitilluta makitikkumaaraatigut sassartikkumaarlutalu ilissinnut ilagitilluta .
47004015	Suut tamarmik pisarput ilissi pillusi saammaanneq amerliartuinnartunut anngunniassammat taamalu qujaneq allisingaassammagu Guutip ataqqinaatissaanik .
47004016	Taamaattumik nikallunngilagut , naammi inuuserput qalleq aseroriartoraluartillugu ilorleq ullut tamaasa nutaanngoriartorpoq .
47004017	Naalliuutitta maanna atukkatta oqitsuusut peqalersippaatigut naalannassusermik angingaartumik taamalu atsigiuarluni ataavartussamik .
47004018	Takussaasut pinnagit takussaanngitsut isigaavut . Takussaasummi soraajapput takussaanngitsulli soraajuitsuullutik .
47005001	Ilisimavarpummi nunami maani illugisarput tupeq ingutserneqarpat inissaqartitaasugut illumik Guutimit pisumik assannik sanaajunngitsumik naassaanngitsumik qilanni atasussamik .
47005002	Maaniitillutami anersaaruluppugut erinisulluta inigisassatsinnik qilammit pisumik atisitinneqarnissatsinnut ,
47005004	Tupermiitillutami nanertugaalluta anersaaruluppugut atisaajarneqarumannginnatta atisalersugaajumallutali toqujasoq inuunermut eeqqullugu .
47005005	Uatsinnillu taamatorpiaq iliorsinnaanngortitsisoq tassa Guuti Anersaamik sallunaveerutitut uatsinnut tunniussisoq .
47005006	Taamaattumik isumalluartuarpugut , taamaappugullu nalunngikkaluarlugu timimi matumani najugaqartilluta Naalakkamiissinnaanata
47005007	- inuuvugummi uppernermi , takussaasumi pinnata .
47005008	Kisianni isumalluarpugut timerpullu qimaannarusunnerugaluarlugu Naalakkamilu najugaqarumalluta .
47005010	Tamattami Kristusip eqqartuussivianut sassartitaajumaarpugut , inuit ataasiakkaat pineqarumaarmata inuunermi maani naammassisatik ajortut ajunngitsulluunniit naapertorlugit .
47005011	Maanna ilisimagatsigu Naalakkamik mianerinninneq suusoq inuit paasitinniartarpavut ; Guutimummi saqqumivugut , neriuppungalu tamanna ilissinni aamma saqqumisoq ilisimasinnaagissilu .
47005012	Immitsinnut nersualaaqqinnianngilagut ilissinnut , periarfissikkumavassili uatsinnik usorsisimaaruteqarnissassinnut akissutissaqaqqullusi uummatiminnik pinnatik qallikkut usorsitsaartunut .
47005014	Kristusimmi asanninnerata pinngitsaalivaatigut isumarput tassaammat ataatsip tamaasa toqussutigimmagit taava tamarmik toqusimasut .
47005015	Taassumalu tamaasa toqqutigai inuusut imminnik pillutik inuujunnaaqqullugit , imminnilli toqqutiginnittoq makissimasorlu pillugu inooqqullugit .
47005017	Tassa kinaluunniit Kristusimiittoq pinngortitaavoq nutaaq . Pisoqaq qaangiuppoq , takuuk , nutaamik pinngortoqarpoq !
47005018	Tamakkuli tamarmik pipput Guutimit Kristusikkut uatsinnik imminut saammaannartitsisumit saammaannartitaanerullu piinik uatsinnik kiffartuuteqartitsisumit .
47005019	Tassamiuna Guuti Kristusimi silarsuarmik saammaannartitsisoq unioqqutitsinerinillu pisuutinnagit , tatigalutali saammaannartitaanermik oqaaseq uatsinniitilerlugu .
47005020	Taamaattumik Kristusi sinnerlugu oqariartortitaavugut Guuti uatsigut oqaaqqissaarimmat . Kristusi sinnerlugu qinnuigaassi : Guutimut saammaannartigitsi !
47005021	Taanna ajortimik siuneqanngitsoq uagut pilluta ajortinngortippaa , uagut tassaaleqqulluta iluarsuseq Guutip pia taassumaniittoq .
47006001	Guutimut suleqataasutut oqaaqqissaarpassi Guutip saammaannera pissarsiarsi maangaannarteqqunagu .
47006002	Oqarpormi : Ullormi saammaassiviusumi tusarpakkit , ullormilu annaassiviusumi ikiorpakkit .
47006004	Tamatigulli Guutimit kiffarineqartutut takutinniartarpugut nikallujuingaarnikkut annikilliuuteqartaraangatta , ajorsaateqartaraangatta , annilaanngateqaraangatta ,
47006005	anniaateqartaraangatta , parnaarussivimmiikkaangatta , eqqissiviillioraangatta , suleruloortaraangatta , sinissaarukkaangatta kaakkaangattalu ;
47006007	ilumoortumik oqalunnikkut , Guutip pissaaneragut , iluarnerup piinik sakkoqarnikkut saassussinermi illersornermilu ,
47006009	ilisimaneqanngitsutut uffali ilisimaneqarluarluta , toqulersutut uffali inuulluta , pillarneqartartutut uffali naalliutsitaalluta toqutaasimanata ,
47006010	aliasuttuusutut uffali tipaatsuttuinnartuulluta , piitsuusutut uffali amerlasuunik pisuunngortitsisarluta , ajorsartuusutut uffali tamanik pigisaqarluta .
47006012	Uatsinni ninniortitaanngilasi - ilissiuna uummatissinni ninniortitsisusi .
47006013	Akilluta uatsinnut ammarniaritsi - qitornarisattut oqaluffigaassi .
47006014	Uppinngitsut qamutinik uniaqatiginiaqinasigik ! Iluarnerummi inatsisaanneq sukkut peqatiginerpaa ? Qaamasoq taartorlu sukkut assigiissuteqarpat ?
47006015	Qanoq ilillutik Kristusi Beliarilu naligiissinnaappat , imaluunniit qanoq ililluni uppertup uppinngitsoq agguaqatigisinnaavaa ?
47006016	Guutip naalaffia guutipiluillu qanoq ataqatigiissinnaappat ? Uagummi Guutip uumasup naalaffigaatigut , soorlu Guuti oqartoq : " Akornanni najugaqarumavunga inooqatigalugillu ; Guutigissavaannga , taakkulu innuttarissavakka . "
47006017	Taamaattumik : " Akornannit anigitsi avissaarlugillu , oqarpoq Naalagaq , mingunnartumillu attueqinasi , taava ilassiumaarpassi ;
47006018	ilissinnut ataataajumavunga , uangalu erneralusilu panigissavassi , oqarpoq Naalagaq Ajugaqanngitsoq . "
47007001	Asasakka , neriorsuutit tamakku pigigatsigit immitsinnik minguiarniarta , timimi anersaamilu minguk tamaat piiassavarput illernartuullutalu Guutimik mianerinninnermi .
47007002	Uummatissinni inissaqartitsigut ! Iluaatsuliorfigisaqanngilagut , innarligaqanngilagut , iluanaarniarfigisaqarsimanngilagut .
47007003	Taama oqanngilanga unnerluutigiumallusi ; oqareerpungami uummatitsinniittusi toqoqatigissalluta inooqatigissallutalu .
47007005	Makedoniamummi pigatta eqqissinngilagut tamatigulli annikilliortitaalluta akerleriinnernit avataaniit pisunit ernumanermillu qamannga pisumit .
47007006	Guutilli nikallortunik tuppallersaasartup tuppallersarpaatigut Titusip tikiunneragut ,
47007008	Allakkannik aliasutsikkaluarassi peqqissimissutiginngilara . Peqqissimisimassagaluarumaluunniit - paasigakkumi allakkama taakkua sivikitsuinnaagaluartumik aliasutsissimagaasi -
47007010	Aliasunnerummi Guutip piumasaata allamik isumataarneq annassutaasoq peqqissimissutissaanngitsoq pilersittarpaa , aliasunnerli silarsuup pia toqumik kinguneqartarpoq .
47007011	Takussagissilu Guutip piumasaanik aliasunnerup tamatumarpiaap ilungersorneq qanoq atsigisoq pilersikkaa akornassinni - allaammi utoqqatserneq , uumitsanneq , ersineq , erinineq , tamaviaarneq pillaanerlu . Tamatigut takutipparsi tamatumani pinngitsuususi .
47007015	Sulilu annerusumik uummammigut kajungerfigilersarpaasi eqqaasaraangamiuk tamassi qanoq naalatsigisusi qanorlu mianerinnillusi uulillusilu ilassigissinni .
47008001	Qatanngutit , ilisimatikkumavassi saammaannermik Guutip Makedoniami ilagiinnut takutitaanik .
47008002	Naak annikilliornartorsuarnik misilinneqaraluartut tipaatsungaarnerata piitsuungaarneratalu tukkusoorsuanngortissimavai .
47008007	Soorlumi tamanik peqangaartusi - tassa uppernermik oqalunnermillu ilisimasassamillu ilungersornermillu asanninnermillu uagut ilissinni pilersissimasatsinnik - taamatut katersuinermi maani peqangaarnersi takutinniarsiuk .
47008009	Nalunngilarsilu Naalakkatta Jiisusi-Kristusip saammaannera , pisuugaluarluni ilissi pillusi piitsunngormat piitsuunermigut ilissi pisuunngoqqullusi .
47008010	Qanoq isumaqarnera nalunaarutigiinnarpara taamaaliornera ilissinnut iluaqutaaniassammat . Ilissimi siornali katersuinissamik aallarniiginnarnasi tamatumunnga piumassuseqarsimavusi .
47008012	Kajumissuseqaraangammi ajunngitsumik taanna qujarunneqartarpoq pisinnaasanut missiliuullugu pisinnaanngisanut pinnagu .
47008015	- soorlu allassimasoq : " Amerlasuunik katersuisoq sinnerutitaqanngilaq ikittunillu katersuisoq amigaateqarani . "
47008017	kajumissaaratsinnimi akuersivoq , ilungersungaaramilu nammineq kajumissutsiminit ilissinnukarpoq .
47008018	Titusimut aapparitillugu aallartipparput qatanngut iivangkiiliumik tusarliussinini pillugu ilagiinnit tamanit nersualaarneqartartoq .
47008021	pingaartikkatsigu suna eqqortuusoq Naalakkap isaani piinnarnani inuittaarli isaanni .
47008022	Aamma taariikkatsinnut ilagitillugu aallartipparput qatanngutit ilaat alla qasseeriarluni ilungersornerminik uatsinnut takutitsisarsimasoq , ilissinnillu tatiginningaarnini pillugu suli annerusumik ilungersulersimasoq .
47008023	Titusi tassaavoq uppeqatiga ilissinnilu suleqatiga , qatanngutivullu taasakka allat tassaapput ilagiit aallartitaat Kristusimut ataqqinaataasut .
47008024	Taamaattumik takutinniarsiuk asannissuseqartusi uagullu peqqutissaqartugut usorsisimaarutigissallusi , taamaalioritsilu ilagiissoqatissi isigernanni .
47009001	Pisariaqanngikkaluarpoq illernartunut ikiuutissat pillugit allaffigissallusi .
47009002	Katersuinissamummi kajuminnersi nalunngilara , usorsisimaarutigaaralu Makedoniamiut oqaluttuussinnaagakkit Akaja siornali piareersimasimasoq ilungersornissilu amerlasuut kajumissisissimagai .
47009003	Qatanngutilli ilissinnut aallartilerpakka paasinarseqqullugu katersuiniarnersi pillugu ilissinnik nersualaarinerput asuliinnaanngitsoq . Piareersimaniaritsi , soorlu oqartunga .
47009006	Eqqaamaniarsiuk ikinaarlugit siaruarterisoq ikittunittaaq katersuiumaarmat naammangaartunillu siaruarterisoq aamma naammangaartunik katersuiumaarluni .
47009007	Kinaluunniilli tunisissaaq uummammigut aalajangiisimanermisut , pinaasernani pinngitsaalineqarnaniluunniit ; kajumittumimmi tunisisoq Guutimit nuannarineqartuuvoq !
47009008	Guutip saammaannernik tamanik peqangaartinneq sapinngilaasi , tamatigut pisariaqakkassinnik tamanik peqartillusi , allaallu sinnilinnik allanut tunniussassaqaqqullusi ,
47009009	soorlu allassimasoq : Agguaasarpoq , piitsunut tunisivoq , iluarsusia naassaanngitsumik atassaaq .
47009010	Siaruarterisumut siaruartigassanik nerisassanillu tunisisartup ilississaaq siaruartigassassinnik naammattunik tuniumaarpaasi amerlisingaassallugillu iluarnersilu inerititaqangaartillugu ,
47009012	Ikiuineq kiffartuussinermi tassaniittoq illernartut amigaatigisaannik ikiuineruinnanngilaq ; aammattaarli pisuussutaavoq amerlaqisut Guutimut qujanialersikkamigit .
47009015	Guuti qujanarsili tunissutini asseqanngitsoq pillugu .
47010001	Uanga Paulusi najortillusi maniguutiinnartartutut qimassimatillusilu sapiisertartutut oqaatigineqartartunga oqaaqqissaarpassi Kristusip saammaanneragut ilalaarneragullu .
47010002	Qanortoq tikiukkuma sapiisertariaqanngikkilanga takutinniarlugu nakimaassuseq periaaserissamaagara inuit ilaannut uatsinnik silamiorpallanneraasunut .
47010004	Sakkut sorsunnitsinni atortakkavut tassaanngillat silarsuup pii , tassaappulli Guutimit pissatsitaasut pallittaalisaliat aserortersinnaallugit . Tassa suujunnaarsittarpavut isumaliutersuutaannaasut
47010007	Arraa , ersitsut isiginiarsigit ! Kialuunniit Kristusimit pigineqarnerminik qularuteqanngitsup imminik tunngavigaluni eqqarsaatigisariaqarpaa nammineq kisimi Kristusip piginngimmani , uaguttaarli aamma pigimmatigut .
47010008	Piginnaatitaanermi Naalakkap uatsinnut tunniussaa ilissinni aserorterinata ineriartortitseqqulluta suli annerusumik usorsisimaarutigiumagaluarukku kanngusuuteqartussaassanngilanga .
47010010	Oqartoqartarpormi allaffigigaangassi pikkunartunik sukannersunillu naalattariaqartutut oqaaseqartaraluarlunga najoraangassi maniguutiinnartartunga oqalunneralu soqutaanngivittarluni .
47010011	Taama oqartartup ilisimassavaa najulerussi iliuuseqarumaartugut qimassimatillusi allagarisatsinni oqaaserisartakkatsitut .
47010012	Uagummi sapiillisaarnianngilagut inuit ilaannut nalunngisassinnut imminnut nersortunut naatsorsuulluta assersuullutaluunniit , tassami taakku sianiingaaramik imminnut uuttuutigalutillu assersuutigipput .
47010013	Uagut killeqanngitsumik usorsisimaarumanata kisianni usorsisimaarnitsinni uuttuutiginiarparput Guutip uatsinnut uuttuutigeqqusaa , tassa ilissinnuttaaq anngunnerput .
47010015	Uagut killeqanngitsumik usorsisimaarnianngilagut allat suleruloorlutik naammassisaat tunngavigalugu ; neriuppugulli uppernersi allippat ilissi ikiortigalusi anguniagarput qanillinerungaarsinnaajumaarlugu ,
47010016	tassa nunani ungatissinniittuni iivangkiiliu tusarliussinnaanngussallugu - allat naammasseriigaat usorsisimaarutiginagit .
47010017	" Usorsisimaartup Naalagaq usorsisimaarutigiliuk . "
47010018	Misiligaanermit aniguisoq tassaanngilaq imminut nersortoq , tassaallunili Naalakkap nersugaa .
47011001	Silaaruttorpallalaassagaluaruma qanortoq naammagiinnarisiuk - qularnanngilarmi taamaaliorumassasusi !
47011002	Nakkutigaassimi sangiallunga Guutip sangianneranik Kristusimut , taassumunngaannarlu , nuliassaritikkassi niviarsiatut minguitsutut taassumunnga ingerlakkumallusi .
47011003	Annilaanngatigaarali eqqarsaatisi Evap pulateriaarsummit peqqusersusaartumit nakutitaaneratut tammartitaassasut Kristusimut peqqusersuikkunnaarnissassinnik minguitsuujunnaarnissassinnillu kinguneqartussamik .
47011004	Takkuttoqarpammi Jiisusimik allamik uagut oqaluussissutiginngisatsinnik oqaluussissutiginnittunik anersaamilluunniit pissarsiarisimasassinnit allaasumik pissarsigussi , iivangkiiliumilluunniit ilassisimasassinnit allaasumik tusarlerneqarussi - taava maleruutiinnarlusi naammagiinnassagunarparsi .
47011005	Kisianni isumaqarpunga " apustilissaarsuarnik " taaneqartunit taakkunannga inornerunngilluinnarlunga .
47011006	Oqallorissuunngikkaluarlunga taamaattoq ilisimasaqartuuvunga , tamannalu tamatigorluinnaq ilissinnut saqqummersittuartarpara .
47011007	Ajortuliorsimanerpunga imminut nikanarsarama ilissi akitsisitaaqqullusi - tassa Guutip iivangkiiliua akeqanngitsumik ilissinnut nalunaajaassutigigakku ?
47011008	Ilagiit allat piiaaffigaakka ilissi kiffartuussinnaajumallusi akilersikkama ,
47011009	najorallarassilu kimulluunniit nanertuutaasanngilanga ajorsaleraangama . Qatanngutimmi Makedoniamit aggersut amigaatigisannik pilersorpaannga . Sukkulluunniit ilissinnut nanertuutaasanngilanga nanertuutaalerumanangaluunniit .
47011010	Ilumut Kristusip sallusuissutaa ilumiugigakku Akajamiumit kimilluunniit usorsisimaarutigisannik tamatuminnga arsaarneqassanngilanga !
47011011	Soormi taama oqarpunga ? Asannginnerassi ? Guutip ilisimavaa asagissi !
47011013	Taakkumi apustilioqqusersuupput , kiffat ilumuunngitsut , Kristusip apustiliisut pissuseqartuusaartut .
47011015	Taamaattumik eqqumiigisassaanngilaq taassuma kiffarisaattaaq kiffatut iluartutut pissuseqartuusaartarmata . Taakku qanoq iliornerminnut naapertuuttumik pineqarumaarput !
47011018	Amerlasuut pisinnaasaminnik usorsisimaaruteqarniaannarmata uangattaaq usorsisimaaginnaqilanga !
47011019	Silaaruttummi ilaginnaannarumallaaraasi uffa taama silaqartigalusi !
47011021	Ajuusaaraluarlunga oqartariaqarpunga taamaaliornissamut sanngiippallaarsimasugut ! Allalli sapiiserfia - silaaruttutut oqaluppunga - uangattaaq sapiiserfigaara .
47011022	Taakku hebræeriuppat ? Uangattaaq hebræeriuvunga ! Israelikkuuppat ? Uangattaaq Israelikkuuvunga ! Aaperaap kinguaarinerpai ? Uangattaaq kinguaaraanga !
47011023	Kristusip kiffarinerpai ? Silaaruttutut oqaluppunga : Uanga akimorpakka ! Suleruloorsimavunga , qasseeriarlunga parnaarussaasimallunga persuttarneqartaqalungalu , qassiinik inuunera navialisittarsimavara .
47011024	Tallimariarlunga juutinit pillarneqarsimavunga anaatinnerit 40-t ataatsimik inorlugit ,
47011025	pingasoriarlunga iperartorneqarpunga , ataasiarlunga ujaqqanik milloorneqarpunga , pingasoriarlunga umiiarpunga , ulloq unnuarlu imaannarsuarmi tissukarpunga .
47011027	Suleruloortarpunga sinissaarukkajullungalu , perlilersarpunga qilalersarlungalu , iisinnginniarajuppunga , qiiasarlunga atisassaaruttarlungalu .
47011028	Ilallugulu ullut tamaasa nanertuutigisarpakka ilagiit tamaasa pillugit ernumassutikka .
47011029	Kina sanngiitsoq sanngiissutigilinnginnerpara ? Kina tammartitaasoq anniaatigilinnginnerpara ?
47011030	Usorsisimaartariaqassaguma sanngiissusera usorsisimaarutigiumavara .
47011031	Guutip Naalakkap Jiisusip Ataataata naassaanngitsumik unnersiutigineqartussap ilisimavaa sallunngitsunga .
47011032	Aamma Damaskusimi kunngip Aretasip naalagaatitaata tigusariniarlunga illoqarfik paarsisulerpaa ,
47012005	Inuk taanna usorsisimaarutigiumavara , imminulli usorsisimaarutiginianngilanga - sanngiissusera kisiat usorsisimaarutiginiarpara .
47012006	Usorsisimaarumagumami silaqanngitsuusimassanngilanga oqaatsikka ilumuussammata . Kisianni taamaaliunngilanga inuk kinaluunniit uanni takusani tusakkaniluunniit qimmullugit uanga pillunga isumaqaqqunagu .
47012007	Saqqummersitaasulli angingaartut uannut makittatigileqqunagit kapinartumik timinnut kapputtumik pineqarpunga , tassa Saatanip inngilianit uannik anaalereqquneqartumit , makitasuunngoqqunanga .
47012008	Pingasoriarlunga Naalagaq qinnuigaara taanna uannit peersitaaqqullugu ,
47012009	akivaangali : " Saammaannera naammagissavat , pissaanera sanngiissutsimi naammatsittarmat . " Tassami sanngiissusera usorsisimaarutigiumanerugaluarpara Kristusip pissaaneranut inigeqqullunga .
47012010	Taamaattumik tulluusimaartaqaanga sanngiittaraangama , naalliutsinneqartaraangama , atugarliuuteqartaraangama Kristusilu pillugu qinugineqartaraangama ajornartorsiortitaasaraangamalu . Sanngiittaraangamami pissatsittarpunga .
47012011	Tassami silaarussimavunga , ilissi tamatumunnga pinngitsaalivassinga . Ilissiuna uannik nersualaarisussaagaluartusi , suunngikkaluarlungami " apustilissaarsuarnit " taakkunannga inornerunngivikkama .
47012012	Uanga apustiliuninnut nalunaaqutit tamatigut nikallujuillunga ilissinnut takutittarsimavakka nalunaaqutitigut tupinnartuliatigullu malunnangaartuliatigullu .
47012013	Sukkut ilagiinnit allanit nikanarnerutitaasimanerpisi , eqqaassanngikkaanni ilissinnut nanertuutaasimannginnera ? Iluaatsuliorneq taanna pillugu isumakkeerfigisinga !
47012014	Tassa pingajussaanik piareersimavunga ilissinnukassallunga , ilissinnilu nanertuutaassanngilanga , pigisasimi pinnagit ilissi nammineq piniarassi . Imaanngilarmi qitornaasut angajoqqaat pissaannik katersuisussaasut , angajoqqaanuku qitornamik pissaannik katersuisussaasut .
47012015	Suna tamaat atorumavara allaat nungullunga atorneqarumallunga ilissi pillusi . Asanerujartornissinni asaneqarnera milliartussanerpa ?
47012017	Kisianni peqqusersiorlunga iluanaarniarfigisimanerpassi ilissinnut aallartitama ilaat aqqutigalugit ?
47012018	Titusi ilissinnukaqqullugu qinnuigaara , qatanngummillu allamik aallartitsillunga . Titusip peqqusersiorluni iluanaarniarfigisimanerpaasi ? Anersaaq taannaasoq ingerlaviginnginnerparput , tumillu taakkuusut atuannginnerpavut ?
47012020	Aarleqqutigaarami tikiukkuma malugiumaariga uanga pissuserisariaqarsorisattut pissuseqanngitsusi ilississaarlu malugiumaarissi uanga ilissi pissuserisariaqarsorisassinnit allaasumik pissuseqartunga . Aarleqqutigaara ilissinni saqitsaattoqarnissaa sinngaginnittoqarlunilu , kamassimasoqarnissaa namminissarsiortoqarlunilu , mamarliisoqarnissaa oqaatissuaasoqarlunilu , imminik angisuujumasoqarnissaa ularussineqarlunilu .
47012021	Aarleqqutigaara ilissinnukaqqikkuma Guutima takkussinni nikanarsassagaanga aliasuutissarissagikkalu amerlasuut siornagut ajortuliorsimasut allamillu isumataarsimanngitsut mingunnartuliornerminnit kinguaassiuutitigullu inuunerlunnerminnit ileqqorluttuunerminnillu .
47013001	Tassa pingajussaanik ornilerpassi . " Ilisimannittut marluk pingasulluunniit nalunaajaateqarnerisigut eqqartuussutissaq sunaluunniit aalajangiiffigineqartassaaq ! "
47013003	Uppernarsaqquarsimi Kristusi uakkut oqaluttoq . Taanna ilissinnut sanngiitsuunngilaq , ilissinnili nakuuvoq .
47013004	Sanngiissusermimi sanningasulimmut kikiattugaavoq , Guutilli pissaaneragut inuuvoq . Uaguttaarlu taassumani sanngiippugut , ilissili pillusi inooqatigiumaarparput Guutip pissaaneragut .
47013005	Immissinnik paasiniaaffiginiaritsi uppernermiinnersusi ! Immissinnik misiligitsi ! Ilisimanngilisiulluunniit Jiisusi-Kristusi ilissinniittoq ? Tamanna ilisimanngikkussiuk misilinneqarnissinni atasimassanngilasi .
47013010	Taamaattumik taama allappunga qimagusimatillunga , tikiukkuma sukangasaartariaqarumananga piginnaatitaaneq Naalakkamit pisara aserorterisuunani ineriartortitsisuusussaq atorlugu .
47013011	Kiisa , qatanngutit , nuannaaritsi ! Tamaasa iluarsarsigit , oqaaqqissaarutit ilassisigit , isumaqatigiigitsi , eqqisseqatigiigitsi ! Taava Guutip asannittup eqqissisitsisullu najussavaasi .
47013012	Kunimmik illernartumik ilasseqatigiigitsi ! Illernartut maaniittut tamarmik inuulluaqquaasi .
48001001	Paulusi , apustili , aallartitaasoq inunnit pinnani inukkullu pinnani , Jiisusi-Kristusimilli Guutimillu Ataatamit taassuminnga toqusunit makitsitsisumit
48001002	qatanngutillu najortigisakka tamarmik ilagiinnut Galatiamiittunut :
48001004	Taanna imminut tunniuppoq ajortivut pillugit Guutip Ataatatta piumasaa malillugu aniguisikkumalluta silarsuarmit ajortumit maannakkut ittumit .
48001006	Tupigusuutigaara Kristusip saammaanneragut ilissinnik qaaqqusisumit taama pilertortigisumik tunussitinneqarassi iivangkiiliumut allamut
48001007	iivangkiiliumik taaneqarsinnaanngilluinnartumut , tassaana inuit ilaasa paatsiveerutitikkaasi Kristusimillu iivangkiiliu mumisinniarlugu .
48001008	Kisianni kinaluunniit nalunaarummik iivangkiiliumik uanga tusarliussannit allaasumik nalunaajaasoq perloqqusaali - taamaaliortoq tassaagaluaruni uanga nammineq imaluunniit inngili qilammit pisoq !
48001010	Inunnut akuereqqusaarnerpunga Guutimulluunniit ? Inunnulluunniit iluareqqusaarnerpunga ? Taamaaliortuarsimagaluaruma Kristusip kiffarissanngikkaluarpaanga !
48001011	Ilisimatinniarpassimi , qatanngutit , iivangkiiliu ilissinnut nalunaajaatigisara inunnit pilersitaanngitsoq .
48001012	Uangami inunnit pissarsiarinngilara ajoqersuussutisiarinaguluunniit , tassaana Jiisusi-Kristusip uannut saqqummersitaa .
48001013	Tusaamavarsi qanoq juutiussusermi inuusimagaluartunga , allaallu Guutip ilagiissai qinugingaartarikka nungutinniarlugillu .
48001014	Juutiussutsimik ingasaassinikkut inuiaqatinni ilutigisakka amerlanerit akimorpakka siuaasannillu kingornussarsiakka annerusumik ilungersuutigalugit .
48001015	Guutilli anaanama timaata iluaniitillunga immikkoortitsisima saammaannermigullu qaaqqusisima aalajangermagu
48001016	ernini uannut saqqummersikkumallugu taassuminnga iivangkiiliu Guutimik nalusunut nalunaajaatigeqqullugu , taava uinik aallu siunersioqqaanngilakka ,
48001018	Taava ukiut pingasut qaangiummata Jerusalemiliarpunga Kefasi naapikkumallugu , ullunilu 14-ini najorpara .
48001019	Apustilinilli allanik takusaqanngilanga - Jaaku Naalakkap qatanngutaa kisiat takuara .
48001020	Sallunanga taama allappunga , tamatuminngalu Guuti ilisimannittuuvoq !
48001021	Taava Syriamut Kilikiamullu aallarpunga .
48001023	tusarsimavaat imminnik qinuginnissimagaluartup upperisaq suujunnaarsinniaraluakkani nalunaajaatigigaa ,
48002001	Ukiut 14-it qaangiummata Jerusalemiliaqqippunga Barnaba aapparalugu , Titusilu aamma ilagaarput .
48002002	Saqqummiiffigineqarama majuarpunga , iivangkiiliulu Guutimik nalusunut oqaluussissutigisara taakkununnga saqqummiuppara , ataqqisaasunulli immikkut , asuliinnaq arpaqqunanga arpalussinnarsimaqqunangaluunniit .
48002003	Kisianni Titusiluunniit aapparisara grækeriusoq kipineqartinnissaminut pinngitsaalineqanngilaq .
48002004	Tamanna piumasarineqarsimagaluarpoq qatanngutaasuusaartunit anngiortumillu ilanngussimasunit kiffaanngissuserput Kristusimi pigisarput alapernaarsorniarlugu inussiaatinngortinniarluta .
48002005	Kisianni minnerpaamilluunniit taakkununnga maleruutiinnanngilagut naalatsigitinnataluunniit , siunertarigatsigu iivangkiiliup ilumoorsusiata ilissinniiginnarnissaa .
48002006	Ataqqinarnerpaasutullu isigineqartut - siornatigut suusimanerat soqutiginngilara Guuti nakerisarsiorneq ajormat - taakkua ataqqisaasut nutaamik sumilluunniit piumasaqarfiginngilaannga .
48002007	Takugamikkuli Guutip tatigalunga kipineqanngitsuni iivangkiiliumik nalunaajaatikkaanga , soorlu Petrusi kipineqartuni taamaattoq -
48002008	Petrusimimmi nukissaqartitsisup kipineqartuni apustiliunissamut uangattaaq nukissaqartimmanga Guutimik nalusuni apustiliunissamut -
48002009	paasigamikkulu saammaannermik sumik tunineqarsimasunga Jaakup Kefasillu Johannesillu sukarsuartut isigineqartut Barnabalu assammilluta Guutimik nalusunukartussanngortippaatigut , taakkulu kipineqartunut .
48002010	Piumasarisatuaat tassa piitsortatik isumaginiartassagivut , tamannarpiarlu ilungersuutigisimavara .
48002012	Jaakumiimmi takkuttoqanngikkallarmat Guutimik nalusut nereqatigisaraluarpai ; takkummatali tunuarpoq ilagiumajunnaarlugillu kipineqartut ersigigamigit .
48002014	Takugakkuli iivangkiiliup ilumoorsusia najoqqutariunnaaraat tamaasa tusaatillugit Kefasimut oqarpunga : Illit juutiugaluarlutit juutisut pinnatit Guutimik nalusutut inuugavit taava qanoq ilillutit Guutimik nalusut pinngitsaalisinnaavigit juutisut inooqqullugit ?
48002016	ilisimagatsiguli kinaluunniit inatsisit suliareqqusaasigut iluartuutitaasinnaanngitsoq kisiannili aatsaat Jiisusi-Kristusimut uppernikkut , taava uaguttaaq Kristusi-Jiisusi upperfigilersimavarput , inatsisit suliareqqusaasigut pinnata Kristusimut uppernikkut iluartuutitaaqqulluta , inatsisimmi suliareqqusaasigut uinilimmik iluartuutitaasoqarsinnaanngilaq .
48002019	Uangami inatsisitigut inatsisinut toquvunga Guutimut inuussallunga . Kristusi sanningasulimmut kikiattugaaqatigaara ,
48002020	inuusorlu uangaajunnaarpoq , Kristusili uanni inuuvoq . Maannalu uinimmi maani inuuserisara inuuseraara upperfigalugu Guutip ernera uannik asannittoq uangalu pillunga imminut tunniuttoq .
48002021	Guutip saammaannera atorunnaarsinngilara ; inatsisimmi iluartuutitaassutaasinnaappata taava Kristusi asuliinnaq toqusimassagaluarpoq !
48003004	Ilissinni pisut tamakku tamarmik asuliinnaasimanerpat - ilumummi asuliinnaasimagunik ?
48003006	Soorlumi Aaperaat : " Upperimmanni tamanna Guutip taassumunnga iluartuutitaassutigitippaa . "
48003007	Taava ilisimassavarsi uppertut tassaammata Aaperaap erneri .
48003008	Allakkanilu siumut oqaatigineqareermat Guutip inuiaqatigiit uppernikkut iluartuutikkai manna siumut Aaperaamut nalunaajaatigineqarpoq : " Ilikkut inuiaqatigiit tamarmik pilluaqqunarsissapput . "
48003010	Inatsisimmi suliareqqusaasigut inuusut perloqqussutip ataaniipput , allassimammat : " Perloqqusaali kinaluunniit inatsisit allassimaffianni allassimasunik tamanik aalajangiussinngitsoq maleruaanngitsorlu . "
48003011	Kinaluunniimmi inatsisitigut Guutimi iluartuutitaasinnaanngimmat erseqqippoq ; tassami " iluartoq uppernikkut inuussaaq . "
48003012	Inatsisilli upperneq pinngilaat , kisianni : " Inassutinik maleruaasup taakku inuussutigissavai . "
48003013	Kristusip akiliulluta inatsisit perloqqussutaannit aniguisippaatigut pilluta nammineq perloqqunarsigami - allassimavormi : " Perloqqunarsili kinaluunniit qisummut nivinngagaasoq , " -
48003015	Qatanngutit , inuunermi nalaattakkavut assersuutigissavakka : Kinaluunniit inuup testamentiliaanik atorunnaarsitsisinnaanngilaq ilanngussaqarsinnaananiluunniit atortussanngortitaareersimappat .
48003016	Neriorsuutilli Aaperaamut kinguaavinullu tunniunneqarput , oqaaserlu " illit kinguaassat " allakkani atortoq qasseersiutaanani ataasersiutaavoq ; kinguaassarlu pineqartoq tassa Kristusi .
48003017	Manna pivara : Testamenti Guutip nammineq atuuttuulersitaa inatsisit ukiut 430-t kingornatigut aatsaat tunniunneqartut atortuujunnaarsissinnaanngilaat neriorsuut atorunnaarsillugu .
48003018	Kingornussassarmi inatsisitigut pisassaaguni taava neriorsuutikkut pisassaajunnaarsimassaaq ; neriorsuutikkulliuna Guutip Aaperaat kingornussassikkaa .
48003019	Inatsisit taava suna siunertaraat ? Tapiliussatut ilanngussaapput unioqqutitsinerit pillugit , kinguaassalli neriorsuiffigineqartup tikiunnissaata tungaannaanut atuuttussaallutik . Tunniunneqarput inngilitigut , akunnermiliuttoq aqqutigalugu .
48003020	Akunnermiliuttorli illuatungaannaanut atuuttuunngilaq , Guutili ataasiuvoq .
48003021	Imaannerpa inatsisit Guutip neriorsuutaanut akerliusut ? Naamerluinnaq ! Inuuneqalersitsisinnaasumimmi inatsiseqarsimagaluarpat taava iluarsuseq aamma inatsisinit pissagaluarpoq .
48003022	Allakkalli suut tamaasa ajortimut mattuppaat Jiisusi-Kristusimut uppernikkut neriorsuut uppertunut tunniunneqaqqullugu .
48003023	Upperisassaq nalliutinngikkallarmat inatsisinit nakkutigineqarpugut mattussaalluta upperisap saqqummersitaanissaata tungaanut .
48003025	Upperisassarli nalliutereermat perorsaasup ataaniikkunnaarpugut .
48003026	Tamassimi Guutip qitornaraasi uppernikkut Kristusi-Jiisusimi .
48003027	Kristusimut kuisimasusi Kristusi atisimavarsi .
48003028	Tamatumuuna apeqqutaajunnaarpoq juutiuneq grækeriunerluunniit , inussiaaneq inussiaannginnerluunniit , angutaaneq arnaanerluunniit , tamassi ataasiugassi Kristusi-Jiisusimi .
48003029	Kristusillu pigimmasi Aaperaattaaq kinguaaraasi , kingornussisussanngortitaavusilu Guutip neriorsuutaa tunngavigalugu .
48004003	Uagut aamma taamaappugut : Inersimasunngunngikkallaratta silarsuarmi pissaanernut inussiaataagaluarpugut .
48004004	Ullulli naammatsiffissaat nalliummat Guutip aallartippaa ernini arnamit erniusoq , inatsisit ataanni erniusoq ,
48004005	inatsisit ataanniittut akiliullugit aniguisissammagit qitornaassuseq uatsinnut pigileqqullugu .
48004006	Qitornaagassilu Guutip uummatitsinnut pisippaa ernermi anersaava ima torlulasoq : Abba , Ataataq !
48004007	Taamaattumik inussiaajunnaarlutit qitornaalerputit . Qitornaagavillu aamma Guutip kingornussisussanngortippaatit .
48004008	Taamani Guuti nalugallarassiuk guutit guutiviunngitsut inussiatut kiffartorfigaasi .
48004009	Maannali Guuti ilisimalerassiuk - eqqornerusumik oqarlanga : Guutip ilisimalermasi - taava qanoq ilillusi pissaanerit taakku sanngiinnermit nallinnaannartut uterfigisinnaavisigit ? Kingumut inussiaataasutut kiffartorfiginiarpisigit ?
48004010	Malittaraasimi ullut - aamma qaammatit , piffissarititat ukiullu .
48004011	Annilaanngatigaara ilissi pillusi asuliinnaq suleruloorsimasoralunga .
48004012	Qinnuigaassi , qatanngutit : Uattut inniaritsi , ilissitut ikkama . Iluaatsuliorfigisimanngilassinga .
48004014	Uinikkullu naakkinassusera nikaginninnissamut maajuginninnissamullu usserneqaatiginngilarsi , akerlianilli Guutip inngiliatut ilassivassinga - allaammi Kristusi-Jiisusitut .
48004019	Qitornakka , kingumut anniarlunga erniarisariaqakkakka Kristusi ilissinni timitaqalerserlugu .
48004022	Taakkunanimi allassimavoq Aaperaat marlunnik erneqartoq , aappaa arnamit inussiaasumit , aappaa arnamit inussiaanngitsumit .
48004023	Arnap inussiap ernera uinikkut erniuvoq , inussiaanngitsulli ernera neriorsuutikkut .
48004024	Tamakkuli assersuutaapput . Arnammi taakku angerusiupput marluk . Aappaa - tassa Hagari - qaqqamit Sinajimit pivoq inussiaasussanillu qitorniorluni .
48004026	Jerusalemili qilammiittoq inussiaanngilaq , taannalu uagut anaanagaarput .
48004027	Allassimavormi : Tipaatsugit ernisuitsutit , qitornartaarsimanngitsutit . Qiimmattarit , nuannaarnermit torlulagit illit nallisitsisimanngitsutit ! Kisermaasoq ueqartumit amerlanerusunik qitornaqarpoq .
48004028	Ilissili qatanngutit , neriorsuutikkut qitornaavusi Iisaaq assigalugu .
48004029	Soorlu taamani uinikkut erniarineqartup anersaakkut erniarineqartoq qinugigaa , maanna suli taamaappoq .
48004030	Qanorli Allakkat oqarpat ? " Arnaq inussiaq taanna erneralu peersikkit , arnap inussiap ernerata arnap inussiaanngitsup ernera kingornusseqatigissanngimmagu . "
48005002	Uanga Paulusi oqarfigaassi : Kipineqartikkussi Kristusi iluaqutigissanngilarsi .
48005004	Kristusimit avissaartitaavusi , ilissi inatsisitigut iluartunngorniartusi , saammaanneq attavigiunnaarparsi .
48005006	Kipineqarnermi kipineqannginnerluunniit Kristusi-Jiisusimi pingaaruteqanngillat , pingaaruteqartorli tassaavoq upperneq asanninnikkut sunniisoq .
48005009	Seernarsaatimininnguup naqittagaq tamaat seernarsisittarpaa .
48005010	Uangami Naalakkami isumalluarfigaassi isumaqatiginngitsoornavianngikkissinga . Ilissinnilli ularussisitsisup kinaagaluaruniluunniit pillaatisiassani atortariaqassavaa .
48005011	Uangali , qatanngutit , kipineqarnissaq suli oqaluussissutigisarukku sooq taava qinugineqarpunga ? Taavami sanningasulik mamiatsaataajunnaarsimassagaluarpoq .
48005013	Qatanngutit , ilissi inussiaajunnaarnermut qaaqqusaavusi . Kisianni inussiaajunnaarsitaaneq atoqinasiuk uinimmut patsisiginiagassatut , asannillusili kiffartorfigeqatigiigitsi .
48005014	Inatsisimmi tamarmik oqaaserisami uani ataatsimi naammassineqarput : " Tullit ilittut asassavat . "
48005016	Manna pivara : Anersaami inuussaasi uinngullu pilerissusii malinnagit .
48005017	Uinngummi pilerissusiisa Anersaaq assortorpaat , Anersaallu uinik assortorpaa . Akerleriipput piumasassinnik iliorneq sapilersillusi .
48005018	Anersaamilli ingerlatitaagussi inatsisit ataanniinngilasi .
48005019	Uinngup suliai ilisimaneqarluarput : Kinguaassiuutitigut inuunerlunneq , mingunnartuliorneq , ileqqorlunneq ,
48005021	qinngarsuinerit , imerajunneq , inuulluarumatuallaarnerit tamakkualu taamaaqataat . Tamakku mianersuutigeqqullugit ima oqarfigaassi soorlu siornagut oqarfigereerissi : Tamakkuninnga ileqqoqartut Guutip naalagaaffia kingornussarsiarissanngilaat .
48005022	Anersaalli inerititai tassaapput asanninneq , nuannaarneq , eqqissineq , kamajasuunnginneq , inussiarnisaarneq , ajunngitsuuneq , unneqqarissuseq ,
48005023	qanilaarneq imminullu naalakkersinnaaneq . Tamakku inatsisini inerteqqutaanngillat !
48005024	Kristusi-Jiisusip pigisaasa uinik sanningasulimmut kikiattorsimavaat kajungerisat pilerissusiilu tappullugit .
48005025	Anersaami inuugutta aamma anersaami ingerlaniarta .
48005026	Immitsinnut angisuusoreqinata , kamassaaqinata sinngaateqinatalu .
48006001	Qatanngutit , unioqqutitsisumik paasisaqarussi , taava Anersaamik pigisaqartusi qanilaarlusi iluarsinissaanut ikiorsiuk . Mianersorillu illittaaq usserneqaqqunatit !
48006002	Nanertuutigisassinnik ersoqatigiigitsi , taamaaliornikkut Kristusip inatsisaa naammassiumaarassiuk .
48006004	Kialuunniit nammineq suliani misilissavaa , sulianilu namminiinnaq usorsisimaarutigissavai allanut naleqqiunnagit .
48006005	Kialuunniimmi nammagassani nammineq nammassavaa .
48006006	Oqaatsimik ajoqersorneqartup ajoqersortini ajunngitsunik tamanik agguaqatigissavaa .
48006007	Tammaqinasi ! Guuti mitaatigeqqunngilaq . Inuup siaruartikkani aamma katersorumaarpai .
48006008	Uinimmummi siaruarterisup aserorneq uinimmit katersugariumaarpaa , anersaamulli siaruarterisup anersaamit inuuneq naassaanngitsoq katersugariumaarpaa .
48006009	Ajunngitsuliorneq qatsuteqinatigu , piffissarmi nalliuppat katersuiumaarpugut qasunngikkutta .
48006011	Takussagissi allannernik qanoq angitigisunik maanna allaffigigissi nammineq assannik !
48006012	Uinikkut ataqqisaaniartut pinngitsaaliniarpaasi kipineqarteqqullusi Kristusip sanningasuliata qinugineqaatiginissaa pinngitsoorniaannarlugu .
48006014	Qanortorli uanga allanik usorsitsaateqartanngikkilanga kisianni Naalakkatta Jiisusi-Kristusip sanningasulianik ; taassumuuna silarsuaq uannut ippoq sanningasulimmut kikiattorsimasutut , silarsuarmullu uanga taamaallunga .
48006015	Kipineqarnermi kipineqannginnerluunniit pingaaruteqanngillat , pingaaruteqartorli tassaavoq pinngortitanngorneq nutaaq .
48006016	Tamannalu najoqqutaralugu inuujumasut tamarmik , Israeli Guutip pigisaa ilanngullugu , eqqissilit nallittorneqarlutillu !
48006017	Siunissami uannik erloqisitsisoqarnaveerili , timinniimmata Jiisusip ikiisa qilerui .
49001001	Paulusi , Guutip piumasaagut Kristusi-Jiisusimut apustiliusoq .
49001004	Silarsuaq tunngavilerneqanngikkallarmalli Guutip taassumuuna qinersimavaatigut illernartooqqulluta assuarnaatsooqqullutalu kiinnami saani asanninnermi .
49001005	Piumasani ajunngitsoq malillugu siumut aalajangiisimavoq Jiisusi-Kristusikkut immini qitornaassuseqartikkumalluta
49001006	saammaannermi ernermigut asasamigut uatsinnut tunniussami unnersiutigineqaatissaanik naalannaatissaanillu .
49001007	Taassumani utertitaavugut aavatigut , ajortitsinnik isumakkeerfigineqarluta Guutip saammaanneragut angingaartukkut .
49001009	ilisimalersilluta piumasami anngigisartaanik , tunngavigalugu siumut aalajangiinini ajunngitsoq
49001010	ullut naammatsiffissaanni annaassinissamik pilersaarutini mannaasoq : Qilammiittut nunamiittullu tamaasa Kristusimi ataatsimut kattukkumallugit .
49001011	Taassumani uaguttaaq kingornusseqataasussanngortitaavugut Guutip aalajangiineragut taamaattussaatitaareeratta , Guutimmi suut tamaasa naammassisarpai piumasani pissamaarutit malillugit
49001013	Taassumuunalu ilississaaq Anersaamik Illernartumik neriorsuutigisamik naqissuserneqarpusi oqaaseq sallusuissut annassimassutsissinnik iivangkiiliu tusarassiuk uppilerassilu .
49001014	Tamanna uppernarsaasiussaavoq kingornussarsiassatsinnut inuiaat Guutip pigisaasa utertitaanissaat nalliutserlugu , naalannassusiata unnersiutigineqaatissaanik .
49001016	pillusi qujaniartuartarpunga qinuninni ilanngullusi taasaraangassi .
49001017	Qinnutigisarpara Naalakkatta Jiisusi-Kristusip Guutianut , Ataatamut naalannangaartumut , tuneqqullusi anersaamik ilisimassusilimmik saqqummiisumillu , Guuti ilisarileqqullugu ,
49001020	Pissaanersuanimi atorpaa Kristusimi taanna toqusunit makitikkamiuk ingitillugulu qilammi talerpimmi tungaanut ,
49001021	annerungaartunngortillugu piginnaanilinnit , pissaanermit , nakuussusermit , naalagaassutsimit aternillu taaneqarsinnaasunik tamanit maannakkuinnaanngitsoq aammattaarli piumaartussani .
49001022	Isigaasa ataannut pisippai suusut tamaasa , taamalu sunut tamanut niaquusoq ilagiinnuttaaq niaquulersippaa .
49001023	Ilagiimmi tassaapput taassuma timaa , peqangaassusia , peqangaalersitsisoq tamanik tamatigut .
49002001	Ilississaaq inuulersippaasi , ilissi unioqqutitsisarnissinni ajortuliortarnissinnilu toqusimagaluartusi
49002002	siornatigut inuuffigisassinni tamaani inuunersi aalajangerneqartittarallarassiuk silarsuup matuma pissuserisaanit silaannarsuullu naalagaaffiani naalagaasumit , naalasseriitsut qitornaannut sunniuteqartuartumit .
49002003	Siornatigummi tamatta taamaassimavugut . Uinitta pilerissusiatigut iliortarpugut uinitta eqqarsaatittalu piumasaat malillugu , inunnguuseralugulu kamannermut qitornaavugut allat assigalugit .
49002005	uagut unioqqutitsinitsinni toqusimagaluartugut Kristusimut ilagitilluta uummartippaatigut - saammaannikkut annaanneqarpusi -
49002006	makitippaatigullu taassumunnga ilagitilluta taannalu ilagalugu qilammut pisilluta Kristusi-Jiisusimi ,
49002007	piumaartussani takutikkumagamigit saammaannini angingaartoq uatsinnullu ajunngissutsi Kristusi-Jiisusimi .
49002008	Saammaannermimmi taassuminnga annatsitaavusi uppernikkut . Tamanna nammineq pilersitarinngilarsi , Guutimuna tunissutaa .
49002009	Suliat tamatumunnga pissutaanngillat suliaminik usorsitsaaruteqartoqassanngimmat .
49002010	Uagummi tassa Guutip suliaa , Kristusi-Jiisusimi pinngortitaasut ajunngitsuliortussatut , tamannalu Guutip siumut piareersareersimavaa tamaani inooqqulluta .
49002011	Taamaattumik ilissi Guutimik nalusuullusi inunngorsimasusi kipineqanngitsunillu taaneqartarlusi kipineqartunik imminnut taasartunit , tassa assaat atorlugit timimikkut kipineqartunit -
49002012	eqqaamaniarsiuk taamani Kristusimit immikkoortitaagassi , Israelimi innuttaasinnaatitaanasi takornartaallusi angerutsinut neriorsuutinik tunngaveqartunut , neriuutissaqarnasi silarsuarmilu Guuteqarnasi .
49002014	Taanna eqqississutigaarput . Immikkooraluartut marluk ataasinngortippai timikkut toqunermigut akerariinnerat qarmatut avissaarutaasoq aserorteramiuk .
49002015	Taassuma inatsisit atortuujunnaarsippai inassutitaat aalajangersagartaallu ilanngullugit taakkunannga marluusunit inuk nutaaq ataasiusoq immini pinngortikkumagamiuk eqqissisitsiumallunilu ,
49002016	taakkulu marluusut sanningasulikkut Guutimut saammaannartikkumagamigit timinngortillugit ataaseq taamalu toqullugu akerariinnerat .
49002017	Tikiupporlu eqqissineq nalunaarutigalugu ilissinnut ungasissumiittunut , aammalu qanittumiittunut .
49002018	Kristusikkummiuna uagut ilissilu Anersaami ataasiusumiittusi Ataatamut palligussinnaanngortugut .
49002019	Taamami pisoqarmat ilississaaq takornartaajunnaarlusilu allamiuujunnaarpusi . Illernartunut innuttaaqatinngorpusi Guutillu inoqutaanut ilaalerlusi .
49002020	Illuliarisaavusi apustilit pruffiitillu tunngavigisaanni Kristusi-Jiisusi nammineq tassaalluni ujarak teqeqquulluni tunngaviusoq .
49002021	Taassumani illuliaq tamarmi katitigaavoq ineriartorlunilu tassaalerluni naalaffik illernartoq Naalakkami .
49002022	Taassumani ilississaaq uagut ilagaluta illuliarineqarpusi Anersaakkut Guutimut ineqarfissanngorlusi .
49003001	Taamaattumik seeqqummerpunga , uanga Paulusi , Kristusi-Jiisusip parnaarussaatitaa ilissi Guutimik nalusuususi pillusi -
49003002	tusareerparsimi Guutip saammaannerminit kiffartuutigititaa ilissi pillusi .
49003003	Saqqummiisaqarnikkut anngigisaq taanna uannut ilisimalersinneqarpoq , soorlu siuliini naatsumik taamatut allaatigigiga .
49003004	Tamakku atuarussigit takusinnaavarsi Kristusimik anngigisaq paasisimasaqarfigigiga .
49003005	Siulitsinni tamanna inuit qitornaannut ilisimalersinneqarsimanngilaq maanna saqqummiunneqarneratut apustiliinut pruffiitiinullu illernartunut Anersaakkut :
49003006	Tassa Guutimik nalusut kingornusseqataasussaasut timimullu ilanngutitaaqataasut Kristusi-Jiisusimillu neriorsuummik pissarseqataatitaasut iivangkiiliukkut
49003008	Uanga illernartunit tamanit nikanarnersaasunga saammaanneq manna pivara Kristusip peqangaassusia siunersissaanngitsoq Guutimik nalusunut nalunaajaatigeqqullugu
49003009	tamanullu ilisimalersissallugu annaassinissamik pilersaarut anngigisami pinngortoqanngikkallarneraniilli Guutimi suut tamarmik pinngortitsisaanni toqqortaasumiittoq sunaanersoq ,
49003010	tassa Guutip tamatigooqisumik ilisimassusia ilagiit aqqutigalugit maanna pissaanilinnit qullersaasunillu qilaap ataaniittunit ilisimaneqalersinnaaqqullugu
49003012	Taassumani taassumunngalu uppernikkut kisiissuseqarluta isumalluarlutalu Guutimut isersinnaalerpugut .
49003013	Taamaattumik qinnuigaassi ilissi pissutigalusi naalliuutigisakka nikalluutigeqqunagit . Tamakku ilissi ataqqinaatissaraasi .
49003016	qinnutigalugu taassuma naalannassutsimik peqangaarnerminik inuutsissigut ilorlikkut Anersaamigut nakussatsissagaasi
49003017	Kristusi uppernikkut uummatissinni ineqaqqullugu inooqqullusilu asanninneq sorlaqarfigalugu aalajaatsumillu tunngavigalugu ,
49003018	illernartut tamaasa peqatigalugit nukissaqartitaaqqullusi paasisinnaassallugit silissusia takissusialu portussusialu itissusialu ,
49003019	ilisimalersinnaaqqullusiullu Kristusip asanninnera ilisarsinermit annerungaartoq , peqangaalersinneqaqqullusi Guutip peqangaassusia tamarmiusoq anguneqarserlugu .
49003020	Taanna pissaanini uatsinni sunniisoq atorlugu qinnutigisavut paasisinnaasavullu akimungaarlugit iliorsinnaasoq ,
49004001	Uanga Naalagaq pissutigalugu parnaarussaasunga oqaaqqissaarpassi qaaqqusaanissinnut naapertuuttumik inooqqullusi ,
49004002	tamatigut qanilaartuullusi saamasuullusilu naammagittartuullusilu asaqatigiinnikkut immissinnut kamageqatigiillusi .
49004003	Eqqissineq ataqatigiissutigalugu ilungersorlusi aalajangiusimaniarsiuk anersaakkut ataasiussuseq :
49004004	Timi ataaseq Anersaarlu ataaseq - soorlumi aamma neriugisamut ataasiusumut qaaqqusaasimasusi -
49004005	Naalagaq ataaseq , upperisaq ataaseq , kuissut ataaseq ,
49004006	Guuti ataaseq tamanullu Ataataasoq , taanna tamanik qulangiisoq , tamanik sunniisoq tamaniillunilu .
49004007	Tamatta immikkut saammaannermik tunineqarpugut Kristusip angissusiliinera naapertorlugu .
49004008	Taamaattumik allassimavoq : Qutsissumut qullarpoq , tiguakkat aallaruppai , inuit tunissuteqarfigai .
49004009	Qullarsimagamili allaanavianngilaq aamma nunamut atsissumiittumut aqqarsimassasoq .
49004010	Aqqartoq taanna tassaavortaaq pavungarsuaq qilaat tamarmik qulaannut qullarsimasoq suut tamaasa peqangaalersissagamigit .
49004011	Taassumalu ilaat apustilinngortippai , allat pruffiitinngortillugit , allat iivangkiiliulersaartunngortillugit allallu paarsisunngortillugit ajoqersuisunngortillugillu ,
49004012	illernartut piukkunnarsarumallugit kiffartortuunissamut Kristusip timaa ineriartortinneqassammat ,
49004013	tamatta anngutserluta uppernermi ataasiunissamut Guutillu erneranik ilisarsinissamut tassaalluta inuk inerluarsimasoq , tassa ima alliartorsimasoq Kristusip peqangaassusianut ineqarfiussalluni naammaattunngorluni .
49004014	Taava meeraajunnaassaagut sianiitsut , tamanut tamaanga nassataritittarunnaarluta malinnit ajoqersuutit suulluunniit anoraannit inuillu immeraammik nalussinerannit , taakkua peqqusersusaarlutik aqqutissaanngitsunut tammarnartunut ingerlakkaangatigut .
49004015	Sallusuissulli ilumoorfigalugu asanninnermi tamatigut alliartussaagut taassumunnga niaquusumut , tassa Kristusimut .
49004016	Taanna tunngavigalugu timi tamarmi katitigaavoq ataqatigiissinneqarlunilu ataasiakkaat katiterutaasut tamarmik nakuussut imminnut pissarsiarititaasoq nukigalugu ikioqatigiinnerisigut ; taamaalilluni timi alliartorpoq ineriartortinneqarlunilu asanninnermi .
49004017	Taamaattumik ima oqarniarpunga Naalakkamilu nalunaajaallunga : Guutimik nalusutut inuujunnaarniaritsi , taakku inuummata eqqarsaatimikkut piunngitsorsiortut ,
49004018	isumamikkut taarsiortut nalusuussutsiminnilu uummatimillu manngertissimaneranni Guutimi inuunermut takornartaasut .
49004022	tassa inutoqaq manna tikillugu inuuserisassinniittoq pileritsannernillu nakutitsissutaasunit aserorneqartoq iperassagissi ,
49004023	isumassigullu anersaassigullu nutaanngortissasusi
49004024	atillugulu inuk nutaaq Guuti assilillugu pinngortitaq iluarsuseqarlusi upperluarlusilu sallusuissutsip piinik .
49004025	Taamaattumik salluliortarneq iperarniarsiuk ilumoortumillu immissinnut oqaluffigisarlusi . Immitsinnummi avatioqatigiippugut !
49004026	Kamassimariannguaritsi , kisiannili ajortuliornasi . Seqineq tarrisinnaveersiuk narrutsassimanissinni .
49004028	Tillittartoq tillissaarli , ilungersorlunili suliniarli assani atorlugit sulinermigut ajunngitsunik naammassisaqarniarluni ajorsartunut tunniussassaqarsinnaajumalluni .
49004029	Oqaatsinik mikiarsimasunik qanissinnit aniatitaqarniaqinasi , oqaatsinilli ajunngitsuinnarnik aniatitaqaritsi ineriartornissamut pisariaqartunik , tamakku tusartunut pilluaatissaaqqullugit .
49004030	Guutip Anersaava illernartoq aliasutseqinasiuk , taassuminnga naqissusersimavusi ulloq utertitaaffissaq nalliutserlugu .
49004031	Narrutsatsitsinerit , puffajanerit , kamannerit , nipiliornerit mitalliinerillu , tassami ajorsutsit suulluunniit , eqqaasassanngilasiluunniit .
49004032	Immissinnulli ajunngitsuliorfigigitsi nallittuillusilu , isumakkeerfigeqatigiittaritsilu soorlu Guutip Kristusimi isumakkeerfigigaasi .
49005001	Guuti maligassarisiuk taassumunnga qitornaasutut asasaasutut ,
49005002	inuugitsilu asaqatigiillusi soorlu Kristusip asagaatigut uagullu pilluta imminut tunniulluni tunissutitut , Guutimullu pilliutitut , naamajuminartutut .
49005003	Kisianni kinguaassiuutitigut inuunerlunneq mingunnartullu suulluunniit piumatuussuserlu taaneqassanngillalluunniit akornassinni , illernartut tamakku ileqqussarinngimmatigit .
49005004	Ileqqussaanngilartaaq kannguttaanneq sianiitsunillu quiasaarnipalaanilluunniit oqalunneq ; ileqqussaq tassa qujaniarneq .
49005005	Ilisimassavarsimi kinguaassiuutitigut inuunerluttut minguttulluunniit , imaluunniit piumatuut - tassaasut guutipilussiortut - Kristusip Guutillu naalagaaffiani pissarsiassaqanngimmata .
49005006	Oqaatsinik piunngitsunik kimulluunniit salloqittartinniaqinasi , ileqqupiluit tamakkua Guutip kamannera naalasseriinnerup qitornaanut nalliutitittarmassuk .
49005008	Siornatigut taarmiugaluarassi maanna Naalakkami qaamasormiuvusi . Taava inuugitsi qaamasup qitornaasut ,
49005009	qaamasup inerititai tamatigut tassaammata ajunngitsuuneq , iluarneq ilumoornerlu .
49005010	Kisimi atortuuli Naalakkap iluarisaa .
49005011	Peqataaffigeqinasigit taartup suliai inerititaqanngitsut , uleerniarsigilli .
49005012	Isertortukkummi iliorneri taaginnassallugilluunniit kanngunartuupput ,
49005013	kisianni suut tamarmik qaamanermi saqqummertarput .
49005014	Saqqummertummi tamarmik qaamasuupput . Taamaattumik allassimavoq : Iterit sinittutit , toqusunit makigit , Kristusillu qaammarsassavaatit .
49005015	Taamaattumik sianiginiarsiuk qanoq inuunersusi , siuneqanngitsutut pinnasi , siuneqartutulli iliorlusi .
49005018	Viinnimik aalakooqinasi , aalakoornerup inuunerlunnerit pilersittarmagit , Anersaamilli peqangaalersinneqaritsi .
49005019	Immissinnut oqaluuttaritsi tussiutit , unnersiutiginnissutit tussiutaasallu atorlugit , uummammillu pisumik Naalagaq tussiarfigalugulu nipilersorfigisiuk ,
49005020	tamatigullu suut tamaasa pillugit Guuti Ataataq qujaniarfigisarsiuk Naalakkatta Jiisusi-Kristusip aqqani .
49005021	Immissinnut naalatsigiteqatigiigitsi Kristusi mianeralugu ,
49005022	nuliaasusi uissinnut naalatsigitillusi soorlu Naalakkamut ,
49005023	uiusoq nuliaminut niaquummat soorlu Kristusi ilagiinnut niaquusoq timiminullu annaassisuulluni .
49005024	Soorlu ilagiit Kristusimut naalatsigititaasut taamatut aamma ilissi nuliaasut tamatigut uissinnut naalatsigitissaasi .
49005025	Angutit , nuliasi asassavasi soorlu Kristusip ilagiit asagai imminullu tunniulluni taakku pillugit
49005026	illernarsarumallugit eqqiarlugit imermik oqaatsikkut ,
49005027	ilagiit imminut sassartinniaramigit naalannassuseqartumik , - ilagiit simernitannguaqanngitsut , eqingasulinneqanngitsut , illernartuusut sumilluunniit ippinnaateqaratik .
49005028	Taamatut aamma uiusut nuliatik asassavaat namminneq timimittut . Nuliaminik asannittoq imminik asavoq .
49005029	Inuummi timini uumissunngisaannarpaa , kisianni inuussutissittarpaa paaqqisarlugulu soorlu Kristusip ilagiit taama pisarai .
49005030	Timaanummi avataavugut .
49005031	Taamaattumik angutip ataatani anaananilu qimassavai nulianilu attavigalugu , taakkulu marluk uininngussapput ataaseq .
49005032	Tassaniippoq anngigisaq angeqisoq - pivakka Kristusi ilagiillu .
49005033	Ilississaarli tamassi immikkut nuliasi immissisut asasussaavasi , nuliaasullu uini mianerisussaavaa .
49006001	Qitornaasusi , angajoqqaasi naalassigit Naalakkami , tamanna iluarmat .
49006002	" Ataatat anaanallu ataqqikkit ! " Tassa inassut neriorsuutitalik siulleq :
49006003	" atugarissaaqqullutit inuummersoqqullutillu nunami . "
49006004	Ataataasusilu , qiornasi kamatseqinasigit , perorsarsigilli anusinngorsartarlugit oqaaqqissaartarlugillu Naalakkamit pisumik .
49006005	Inussiaataasusi , nunami naalagarisasi naalassigit mianerinnillusi uulillusilu uummammillu ilumoortumik soorlu Kristusimut taamaattusi ,
49006006	ilumoortuusaartutut inunnut iluareqqusaaginnartutut pinnasi , Kristusilli kiffaasut uummatissigut Guutip piumasaanik iliorlusi .
49006007	Kiffartuussigitsi kajumillusi Naalakkamut sulissussisutut , inunnut pinnasi .
49006008	Ilisimavarsimi kialuunniit suliani ajunngitsut Naalakkamit akissarsissutissarigai inussiaaguni inussiaanngikkuniluunniit .
49006009	Ilissilu naalagaasusi , inussiaatisi taamatut iliorfiginiarsigit . Sioorasaartassanngilasi . Ilisimavarsimi taakkua ilissilu Naalagarsi qilanniimmat taannalu kinaassusersiortuunngimmat .
49006010	Kiisalu , Naalakkami pissaanersuanilu nakuugitsi .
49006011	Guutip sakkutuussutai tamarmiusut atiniarsigit atasinnaaqqullusi Diaavulup qoqassiniaraangasi .
49006012	Sorsunnerput uinimmut aammullu sorsunnerunngilaq , piginnaatitaasunulli pissaanernullu taartumi matumani silarsuarmi naalagaasunut ajussutsillu anersaavinut pissaasunut qilaap ataaniittunut .
49006014	Taava aalajaanniaritsi sallusuissut qiterutsiussiuk . Atiniarsigit iluarneq saattuaasatut
49006015	pitseriassuserlu kamippattut eqqissinerup iivangkiiliuanik ingerlassisussatut .
49006016	Tamani kivissimasarsiuk uppernerup eqqortinnaveeqqutaa , taassuminnga qamissinnaassagassigit Ajortup qarsui ikumasut .
49006017	Niaqorortinnaveeqquseritsi annassummik panalerlusilu Anersaap panaanik , tassa Guutip oqaasianik .
49006018	Qinujuarnissinni torlulanissinnilu tamatigut Anersaakkut qinusassaasi taamaaliornissamullu eqqumaniarlusi tamatigullu nikallujuillusi illernartut tamaasa qinnullugit
49006019	- uangattaarlu qinnullunga qanera ammaraangakku oqaasissannik tunineqartaqqullunga nakimaatsumik nalunaajaassutigisinnaanngortillugu iivangkiiliup anngigisartaa ,
49006020	kalunnernik qilersugaallunga oqariartuutigisara . Qinnussinga iivangkiiliukkut nakimaallisitaaqqullunga pisussaanera malillugu oqalunnissannut .
49006021	Uannut tunngasut ilisimasariaqarassigit Tykikosip , qatanngutip asasama , aalajaalluni Naalakkami kiffaasup , tamakkuninnga tamanik ilisimatikkumaarpaasi .
50001001	Paulusi Timotheusilu , Kristusi-Jiisusip kiffai .
50001005	aallaqqaataaniilli manna tikillugu iivangkiiliu pillugu suleqataasimagassi
50001006	tatigalugulu suliamik ajunngitsumik ilissinni aallarniisup tamanna naammassiumaaraa Kristusi-Jiisusip ullussaa nalliutserlugu .
50001007	Pissusissamisoorpoq ilissi tamassi pillusi taama eqqarsaateqarama ; kalunnernimmi qilersugaaninni iivangkiiliumillu illersuininni aalajaallisaaninnilu uummammiugisarpassi , tamassimi saammaannermik pissarseqatigaassinga .
50001008	Guuti uppernarsaasigaara tamassi qanoq kipitsavigitigigissi Kristusi-Jiisusip asanningaarneratigut .
50001010	suna pingaartittariaqartoq paasisinnaasaqqullusiuk , minguitsooqqullusi assuarnaatsooqqullusilu Kristusip ullussaani ,
50001011	inerititanillu iluartunik Jiisusi-Kristusikkut inerittartunik ilumioqangaaleqqullusi Guutip ataqqinaatissaanik unnersiutigineqaatissaanillu .
50001012	Qatanngutit , ilisimaqquara maani atugarisakka iivangkiiliumut siuarsaataaginnarsimasut ,
50001013	pallittaalisamiittunut tamanut allanullu tamanut erseqqissumik paasinarsimmat Kristusi pillugu qilersugaasunga .
50001014	Naalagarlu tatigalugu qatanngutit amerlanersaat uanga qilersugaanikkut annerusumik sapiillisinneqarsimapput ersiornatik Guutip oqaasia oqaluussissutigisinnaanngorlugu .
50001019	Nalunngilarami atukkakka annaanneqarnissannik kinguneqarumaartut ilissi qinnussinissigut Jiisusi-Kristusillu anersaavata ikiuineragut .
50001020	Tamanna erinigalugu utaqqivara , neriuutigaaralu sumilluunniit pakatsissanngitsunga , Kristusili maannattaaq siornatigutut tamarmik takkuanni naalannarsissasoq timima pineqarneragut , inuussaguma toqussagumaluunniit assigiimmik .
50001021	Uannummi inuuneq tassaavoq Kristusi , toqulu tassa iluanaarfissaq .
50001023	Illuttut noqinneqartutut ippunga . Kajungerigaluarpara nunap qimannissaa Kristusillu ilagilernissaa , tamanna pitsaanerpaasussaammat ;
50001024	ilissili pillusi inuuginnarnissara pisariaqarneruvoq .
50001025	Taamaattumik nakimassutiginagu ilisimavara inuuinnassasunga tamassilu najorlusi uppernikkut siumukartinneqaatissassinnik tipaatsutsinneqaatissassinnillu .
50001027	Kristusip iivangkiiliuanut naleqquttumik inuuneqaannassaasi , tikeraarfigigussi qimassimagaluarussiluunniit tusartarsinnaaqqullugu anersaaq ataaseq aalajangiussimagissi tarnimilu ataatsimi assorooqatigiittusi iivangkiiliumut upperneq pillugu
50001028	akerartortissinnit annilaartinneqanngivillusi . Tamanna taakkua tammarnissaannut ilissili annaanneqarnissassinnut nalunaaqutaassaaq , allaat tassaalluni Guutimit pisoq .
50001030	sorsussallusi uanga sorsunnittut takusassitut sulilu sorsuttuarnittut , soorlu maanna tusarissi .
50002002	taava tipaatsussusera naammatsissiuk ataasiusumik isumaliorlusi , ataasiusumik asannissuseqarlusi , isummassigullu ataasiullusi .
50002003	Namminissarsiorneq imminulluunniit angisuutinneq tunngavigalugit iliuuseqartaqinasi , makitajuitsuunissigulli allat ilissinnit annerutissigit .
50002004	Tamassi immikkut nammineq iluaqutissarsi pinnagu inoqatississaaq iluaqutissaat isumagisiuk .
50002005	Ilasi allat pillugit isumaliortaritsi Kristusi-Jiisusimiittutut .
50002006	Taassuma Guutisut isikkoqartup ujajakkatut naatsorsuutinngilaa Guutip naliginera ;
50002007	iperarpaali kiffap isikkua atillugu inuillu assigilerlugit ; saqqummerami inuttut
50002008	nikanartippoq naalalluni toqumut , sanningasulimmi toqumut allaat .
50002009	Taamaattumik akitsingaartippaa Guutip tunillugu atermik akimuisumik tamanik ,
50002010	Jiisusip aqqani seeqqummissammata tamarmik qilammiittut nunamiittullu nunallu ataaniittut ,
50002011	tamarmillu oqqat nassuissallutik : Jiisusi-Kristusi tassaavoq Naalagaq , Guutip Ataatap ataqqinaatissaanik .
50002012	Taamaattumik , asasakka , naalattuarsimasusi : Annaanneqarnissarsi noqqaassutigisiuk mianerinnillusi uulillusilu , taamani najorassi pisarnissitut piinnarnasi sulili annerusumik maanna najuutinnginninni .
50002013	Guutimi tassaavoq ilissinni sunniisoq piumassuseqartittarlusi naammassisaqartittarlusilu piumasani ajunngitsoq naapertorlugu .
50002015	assuarnaatsooqqullusi peqqusersuitsooqqullusilu , tassaaqqullusilu Guutip qitornai innarluitsut eqqarleriit kukkuluttortut tammarsimasullu akornanni , qilaap qaammaqqutaasut silarsuarmi qinngorfigisassinni
50002016	oqaaseq inuuneqaataasoq aalajangiullugu , Kristusip ullussaani usorsisimaarutigeqqullunga asuliinnaq arpassimannginnama asuliinnarluunniit assoroorsimananga .
50002017	Allaammi ilissi uppernersi pillugu pilliitillunga kiffartortillungalu uanga aaga kuineqassagaluarpat tipaatsussaanga tamassi tipaatsoqatigalusi ;
50002018	ilississaaq taamatut tipaatsugitsi , tipaatsoqatigisingalu .
50002020	Allamimmi taassumatut isumalimmik taama ilumoortigisumik ilissinnik isumaginnikkumasumik aallartitassaqanngilanga .
50002021	Allammi tamarmik namminneq iluaqutissartik ujarpaat , Jiisusi-Kristusimut atasut pinnagit .
50002024	Naalagarlu tatigalugu isumalluarpunga uangattaaq nammineq piaartumik ilissinnukarsinnaajumaarlunga .
50002025	Pisariaqartissimavara ilissinnukartissallugu qatanngutiga Epafroditusi , suleqatiga sorsoqatigisaralu - ilissi aallartissimasarsi kiffartuuteqqullunga pisariaqartitannik .
50002029	Naalakkap aqqani ilassilluarniarsiuk tipaatsungaarlusi , inuillu taama ittut ataqqisarisigit !
50003001	Aammattaaq , qatanngutikka , Naalakkami tipaatsugitsi . Oqaasereriikkakka uterlugit allaffigiuartarassi uannut qasunanngilaq , ilissinnullu qularnaallisitsivoq .
50003002	Mianersorfigisigit qimmit , mianersorfigisigit sulisuusut ajortut , mianersorfigisigit ajoqutaasumik kipineqartut .
50003003	Uagununa kipineqartuusugut , uagut Guutip Anersaavagut kiffartortut Kristusi-Jiisusimilu usorsisimaaruteqartut uinik tatiginagu .
50003004	Taamaakkaluartoq uangattaaq tatigisassaqarpunga allaat uinikkut . Isumaqartoqarpat uinikkut tatigisassaqarluni uanga suli annerusumik tatigisassaqarsinnaavunga imaammat :
50003005	Arfineq-pingasunik ulloqarlunga kipineqarpunga , inunnguuseralugu Israelikkuuvunga Benjaminimit naggueqarlunga , hebræeriuvunga hebræerinik siuaasaqartoq , farisiiariusimavunga inatsisinik maleruaaqqissaarniartoq ,
50003006	ilungersuuteqalugu ilagiinnik qinuginnittuusimasoq , iluartuunissaq inatsisiniittoq eqqortinniarlugu assuarnaatsuusimasoq .
50003007	Taamaattoq siornatigut iluanaarutigigaluakka tamakku maanna Kristusi pissutigalugu ajunaarutaatippakka .
50003009	taassumaniikkumallungalu - uanga nammineq iluarsusera inatsisinit pisoq piginagu iluarsuserli Kristusimut uppernikkut pisoq pigilerlugu , iluarsuseq Guutimit pisoq uppernermik tunngaveqartoq -
50003010	ilisimasinnaaqqullugu taanna makinneratalu pissaanera naalliunneranilu peqatigalugu , toquagut assigilerlugu ,
50003011	toqusut makiffissaat angusinnaassagaluarukku !
50003012	Imaanngilaq tigoreeriga imaluunniit naammalluinnartunngoreersimasunga . Kisianni tamaviaarlunga anguniarpara tiguniarsaralugu , uangattaaq Kristusi-Jiisusip tigusimammanga .
50003013	Qatanngutit , uanga nammineq pillunga isumaqanngilanga tigoreersimallugu , imaaliuinnarpungali : Kinguninniittut isumakkeerlugit siuninniittut isattorpakka ;
50003014	apuuffissaq anguniarpara ajugaasup nersornaatisiassaa piniarlugu , Guutip Kristusi-Jiisusikkut pavannga uatsinnut qaaqqusissutaa .
50003017	Qatanngutit , uanga assiginiarsinga , isiginiarsigillu ilissinnut maligassaassuserput naapertorlugu inuusut .
50003018	Amerlaqaammi Kristusip sanningasulianut akeraallutik inuusut , taakkulu qasseeriarlunga ilissinnut oqaatigereeraluarlugit maanna qiallunga aammaarlunga oqaatigaakka .
50003019	Taakkua tammarnissaq naggatissaraat , aqajarortik guutigaat , kanngugisassaraluatik usorsitsaatigaat , nunallu pii kisiisa eqqarsaatigaat .
50003020	Uagummi nunavigisarput qilanniippoq , Naalakkallu Jiisusi-Kristusip annaassisutut tassannga tikiunnissaa ilimagaarput .
50003021	Taassuma timivut nikanarsagaasut allanngortissavai timini naalannarsisitaasoq assigilersillugu pissaaneq tamanik naalatsigititsisinnaassutsini atorlugu .
50004002	Euodia oqaaqqissaarniarpara , Syntykilu oqaaqqissaarniarpara Naalakkami isumaqatigeeqqullugit .
50004003	Illittaarlu Synzygosi ilumoortuusutit , qinnuigaakkit taakku ikioqqullugit iivangkiiliu pillugu sorsussimammata uanga peqatigalunga aamma Clemensi suleqatikkalu allat peqatigalugit ; taakkua aqqi inuunerup mappersagaani allassimapput .
50004004	Naalakkami tipaatsuttuinnaritsi ! Oqaqqippunga : Tipaatsugitsi !
50004005	Qanilaarsusersi ilisimaneqalerli inunnit tamanit . Naalagaq qanippoq .
50004006	Sumilluunniit isumakuluuteqarnaveeritsi , kissaatigisasili qanoq ittukkulluunniit Guutimut saqqummiuttarsigit qinullusi torlulallusilu qujallusilu .
50004007	Taava eqqissinerup Guutimit pisup siuneqassusernit tamanit annerungaartup uummatisi eqqarsaatisilu sernigissavai Kristusi-Jiisusimi .
50004009	Uannit ilikkakkasi pissarsiasilu tusakkasilu uannilu takusasi iliuuserissavasi , eqqissinerullu Guutiata najussavaasi .
50004010	Naalakkami tipaatsungaarpunga kiisami maanna uannut isumassuinissinni eqeersimaalerassi ; qangalimi taama pilersaaruteqartarsimagaluarpusi periarfissaqarsimanasili .
50004011	Imaanngilaq ajorsaateqartarsimagama taama oqartunga , ilikkarsimavarami pigisakka naammagissallugit .
50004012	Ajorsarneq peqangaarnerlu nalunngilakka . Tamanik misilittagaqareerpunga - qaarsilaarnermik kaannermillu , peqangaarnermik ajorsaateqarnermillu .
50004013	Tamaasa pissatsitsisikkut atussallugit sapinngilakka .
50004015	Mannami nalunngilarsi , Filippimiut : Ulluni iivangkiiliup ilissinnut tusarliunneqaqqaarfiini Makedoniamit aallarama ilissi ilagiit kisissi peqatigalusi naatsorsuusiortarpavut akissaajaatit isertitallu .
50004016	Aammami Thessalonikamiitillunga ataasiaannarnasi pisariaqakkannik nassittarpassinga .
50004018	Nassiussasi tamaasa tigoreerpakka , naammattorsuarnillu maanna peqalerpunga . Pisuunnguallaqaanga nassiussasi Epafroditusimit tigugakkit - tipi naamajuminartoq , pilliut qujanartoq , Guutip iluarisaa .
50004022	Illernartut tamarmik , pingaartumik kaasarip illuaniittut , inuulluaqquaasi .
51001001	Paulusi Guutip piumasaagut Kristusi-Jiisusimut apustiliusoq qatannguterpullu Timotheusi .
51001005	neriugisamit qilanni ilissinnut pissamaartitaasumit pinngorfeqartoq . Tamatuminnga tusarpusi sallusuissummik oqaatsitigut , tassa iivangkiiliukkut ,
51001007	Taamatut ilikkarsimavarsi suleqatitsinnit asasatsinnit Epafrasimit , unneqqarilluni ilissinni Kristusimut kiffaasumit ;
51001009	Taamaattumik tamatuminnga tusagaqaqqaarattali soraanngilagut qinnuttarlusi . Qinnutigisarparput tamatigut ilisimassuseqarnissigut anersaakkullu paasisimasaqassutsissigut naammattumik Guutip piumasaanik paasinnilernissarsi ,
51001010	Naalakkap piumasaa malillugu inuusinnaalerlusi , tamatigut iluarisaanik ilioqqullusi ajunngitsulianillu tamanik inerititaqaqqullusi , Guutimik ilisimasaqarnersi alliartuinnaqqullugu ,
51001012	Tipaatsullusi qutsavigisiuk Ataatarput , illernartut qaamasumi kingornussassaannik ilissinnik pissarseqataasinnaanngortitsisoq .
51001013	Taassuma taartup pissaaneranit aniguisippaatigut ernermilu asasami naalagaaffianut nuutsilluta .
51001014	Taassumuuna utertitaavugut , tassa ajortit isumakkiigaanerisigut .
51001015	Taanna tassaavoq Guutip takussaanngitsup assinga , pinngortitaani tamani erniusut siullersaat .
51001016	Taassumuuna suut tamarmik pinngortitaapput qilanni nunamilu , takussaasut takussaanngitsullu , issiavissaarsuit naalagaasullu , pissaanerit piginnaanillillu . Taassumuuna taassumunngalu suut tamarmik pinngortitaapput .
51001018	Taanna niaqoraa timip , tassa ilagiit .
51001019	Guutimmi peqangaassusia aalajangerpoq taassumani ineqarumaarluni
51001020	taassumuunalu nunamiittut qilanniittullu tamaasa imminut saammaannartikkumallugit aavagut sanningasulimmiittukkut eqqissineqalersitsilluni .
51001021	Ilississaaq siornatigut takornartaagaluartusi iluaatsumillu suliaqarnissigut isumassigut akeqqersimasuullusi ,
51001022	maanna Kristusip timikkut toquneratigut Guutip imminut saammaannartippaasi illernartuutillusi assuarnaatsuutillusilu isornaateqartinnasilu kiinnami saanut sassartikkumallusi
51001023	upperneq aalajaatsumik toqqavigiuarlugulu aalajangiusimajuarussiuk , nigornasi neriugisamit iivangkiiliumi tusakkassinnit , tassa iivangkiiliumit qilaap ataani pinngortitanut tamanut oqaluussissutigineqartumit uannillu , Paulusimit , kiffartorfigineqalersumit .
51001024	Uanga maanna pillusi naalliuutikka nuannaarutigaakka ; Kristusilu pillugu annikilliuutigisariaqartut suli atugassaasut uanga nammineq timinnik naammaqquserniarpakka timaa pillugu , tassa ilagiit pillugit .
51001025	Taakkununnga kiffartortunngorsimavunga ilissi pillusi Guutip suliassissimammanga tamakkiisumik nalunaajaatigeqqullugu Guutip oqaasia ,
51001026	taanna pileqqaarneranniit maannamut kinguaariippassuarnilu anngigisaasimagaluarluni , maanna pigisaanut illernartunut saqqummersitaasoq .
51001027	Guutip taakkununnga nalunaarutiginiarpaa anngigisaq taanna , tassa Kristusi ilissinniittoq naalannarsinissamik neriuutaasoq , naalannassusermik qanoq atsigisumik Guutimik nalusunut pissaqartitsisoq .
51002001	Ilissinnummi ilisimatitsissutigiumavara qanoq ilungersortariaqartigisartunga ilissi pillusi Laodikeamiittullu pillugit uannillu naapitsisimanngitsut allat tamaasa pillugit ,
51002002	uummatimikkut tuppallersarneqaqullugit asaqatigiinnikkullu ataqatigiileqqullugit , pigisaqaleqqullugit nakimajuissusermik paasisimasaqassusermillu naammangaartunik , ilisarileqqullugu Guutip anngigisaa , tassaasoq Kristusi ,
51002003	ilisimassutsikkut paasinninnikkullu pisuussutit tamarmik isertugaaffigisaat .
51002004	Taama oqarpunga napitinneqaqqunasi napititsiniartut oqaasiinik pututitsiniutaasunik .
51002005	Uinikkut najuutinngikkaluarlunga taamaattoq anersaakkut najorpassi , nuannaarutigaaralu aaqqissuulluagaanersi takusara Kristusimullu uppernermi aalajaassusersi .
51002007	taanna sorlaqarfigalugu , taassumani ineriartortinneqarlusi , uppernermi aalajaallusi ajoqersorneqarnersi malillugu qujaniangaartarlusilu .
51002008	Mianersoritsi napitinneqaqqunasi ilisimaqqissaarniutinik salloqittaatinillu piunngitsunik , taakku tunngaveqarmata inuit kingornussassiissutaannik silarsuullu pissaanerinik , Kristusimit pisuunngitsunik .
51002009	Taassumani ineqarpoq Guutiussutsip peqangaarnera tamarmi tassaalluni uinik aallu ,
51002010	ilississaarlu taassumani pissaanermut piginnaatitaanermullu niaquusumi tamatuminnga ilumiulerneqarpusi .
51002011	Aammattaaq taassumani kipineqarpusi assannik pinnasi , timimilli ajorteqartumik iperaanikkut Kristusimut kipineqarnikkut
51002012	kuisinnikkut ilisaaqatigigassiuk ; aammattaarlu tamatumani makititaaqatigaarsi Guutip pissaaneranik taassuminnga toqusunit makititsisumik upperinninnikkut .
51002013	Ilississaaq unioqqutitsinerni timissi kipineqanngissusianni toqungagaluartusi Guutip uummartippaasi taanna ilagitillugu , unioqqutitsinitsinnik isumakkeerfigigamisigut .
51002014	Akiligassatsinnut uppernarsaat piiarpaa aalajangersagartai uatsinnik pisuutitsisut tamaasa ilanngullugit ; peerpaa sanningasulimmut kikiattuukkamiuk .
51002015	Pissaanerit piginnaanillillu sakkuiarpai tamanut saqqumisumik nittarsaallugit ajugaasutut ingerlaarnermini ingerlakkamigit Kristusimi .
51002016	Taamaattumik kikkunnilluunniit eqqartuutitinnaveeritsi nerisartakkat imertakkalluunniit imaluunniit qanoq nalliuttorsiortarnerit qaammanniffissiortarnerilluunniit sabbatisiortarneriluunniit pillugit .
51002017	Tamakku piumaartussap tarraannarai , timili Kristusip pigaa .
51002019	attaveqarnianngitsunit tassunga niaquusumut timip tamarmiusup ujallunit naggussanillu ataqatigiissitaasup aallaavigisaanut , Guutip alliartortitaanut .
51002020	Kristusi ilagalugu silarsuup pissaanerinit toqusimagussi , sooq taava silarsuarmi inuusutut peqqussutinut naalatsigitippisi , makkununnga :
51002021	Tigoqinagu ! Oqummeqinagu ! Attoqinagu ! -
51002022	tamarmik tassaaginnarput atorlugillu nunguttussat - tassaannaasut inuit peqqussutiliaat ajoqersuutaallu .
51002023	Tassaanerarneqarput ilisimassuseq guutisiornertalik nammineq qinikkamik , nikanarniartuusaarneq , timimillu qajassuussinnginneq ; tamakkuli suunngillat , uinimmuinnaq naammaginarput .
51003001	Taamaattumik Kristusi makititaaqatigigassiuk piniarsigit qilammiittut , Kristusip Guutip talerpiata tungaani issiasup najugaaniittut .
51003002	Eqqarsaatigisigit qilammiittut , nunamiittut pinnagit .
51003003	Toqusimavusimi , inuunersilu Kristusi ilagalugu Guutimi isertugaavoq .
51003004	Kristusi , tassa inuussutersi , saqqummersitaappat ilississaaq taanna peqatigalugu saqqummersitaassaasi naalannassuseqarlusi .
51003005	Taamaattumik toqutissigit nunamut atasut ilissinniittut : Kinguaassiuutitigut inuunerlunneq , minguttuuneq , pileritsaassineq kajungerisapiluillu aamma piumatuuneq , tassa guutipilussiorneq .
51003006	Tamakkua Guutip kamannera naalasseriitsut qitornaannut nalliutitittarpaat .
51003008	Maannali ilississaaq tamaasa iperassavasi : Kamanneq , puffajaneq , ajussuseq , mitaatilliineq kanngunartunillu oqalunneq .
51003009	Immissinnut salluliorfigisaqinasi , tassami inutoqaq iperarsimavarsi iliuusai ilanngullugit ,
51003010	atisimallugulu nutaaq , nutarterneqartoq pinngortitsisini assigilerlugu , ilisarsinissaq siunertaralugu .
51003011	Tamatumani apeqqutaanngilaq grækeriuneq juutiunerluunniit , kipineqarneq kipineqannginnerluunniit , barbariuneq , skytiuneq , inussiaaneq inussiaannginnerluunniit , Kristusili taakkunani tamani tamarsuuvoq .
51003012	Taavami Guutip qinigaasut illernartutut asanartutullu atiniarsigit nallittuingaarneq , ajunngissuseq , nikanartinneq , qanilaarneq naammagittassuserlu .
51003013	Kamageqatigiigitsi isumakkeerfigeqatigiittarlusilu arlassinnut assuarliutissaqaraangassi . Soorlu Naalakkap isumakkeerfigigaasi taamatuttaaq ilissi iliussaasi .
51003014	Tamakkuali tamarmik qaavatigut atiniarsiuk asanninneq , tassaammat naammalluinnassutsip qilerutaa .
51003015	Kristusip eqqissisitsinera uummatissinni aalajangiisuuli , tamatumunngami qaaqqusaavusi timimut ataasiusumut avataasutut . Qujaniartaritsilu .
51003016	Kristusip oqaasia naammangaarluni ilissinni ineqarli . Ilisimassuseq tamaat atorlugu immissinnut ajoqersoqatigiittaritsi oqaaqqissaaqatigiillusilu tussiutit unnersiutiginnissutillu tussiutaasallu atorlugit Guuti qujaniarfigalugu uummatissinni .
51003017	Oqaatsissigut suliassigullu qanorluunniit ilioraangassi taamaaliortaritsi Naalakkap Jiisusip aqqani ; Guutilu Ataataq taassumuuna qujaniarfigisiuk !
51003018	Nuliaasusi , uissinnut naalatsigitissaasi tamanna Naalakkami ileqqussaammat .
51003019	Uiususi , nuliasi asassavasi , peqqarniisaarfigeqinasigillu .
51003020	Qitornaasusi , tamatigut angajoqqaasi naalattarsigit tamanna Naalakkami iluarmat .
51003021	Ataataasusi , qitornasi narrassaassanngilasi qunulleqqunagit .
51003022	Inussiaataasusi , nunami naalagarisasi tamatigut naalattarsigit , ilumoortuusaartutut inunnut iluareqqusaaginnartutut pinnasi , uummatissigulli ilumoorlusi Naalagaq mianeralugu .
51003023	Qanorluunniit iliorussi taamaaliortaritsi uummammit pisumik - Naalakkamut , inunnut pinnasi .
51003024	Ilisimassavarsimi taamaaliorussi taarsiullugu Naalakkamit kingornussassaqartitaassasusi . Kiffartorfigisiuk Kristusi , Naalagarput .
51003025	Iluanngitsuliortoq iluanngitsuliaata uterfigiumaarpaa , tamatumuunalu kinaassusersiortoqassanngilaq .
51004002	Qasusuillusi qinusaritsi , eqqumaniaritsi qinullusi qujaniarlusilu ;
51004003	uaguttaarlu Guutimut qinnuttartigut oqaatsip matuanik ammaateqqulluta oqaluussinissamut Kristusimik anngigisaq uanga parnaarussaassutigisara nalunaajaatigisinnaaqqullugu .
51004005	Ilaginngisassi peqatigisarnerini silatusaartaritsi piffissaqqissorlu atortarsiuk .
51004006	Tamatigut oqaluttassaasi inussiarnersumik tarajulimmillu , ilisimaqqullugu kikkut tamaasa qanoq akisariaqartassagisi .
51004007	Uannut tunngasut tamaasa Tykikosip , qatanngutip asanartup unneqqarillunilu kiffaasup suleqataasullu Naalakkami ilissinnut oqaluttuariumaarpai .
51004009	Ilagitippara Onesimosi , qatanngut unneqqarissoq asanartorlu , nunaqqatersi . Taakkua maani uatsinnut tunngasunik oqaluttuukkumaarpaasi .
51004010	Aristarkip parnaarussaaqatima Markusillu Barnabap illuata inuulluaqquaasi . Taanna pillugu ilisimatereerpassi - ilassilluarniarisiuk ilissinnut tikippat .
51004012	Epafrasip nunaqqatissi , Kristusi-Jiisusip kiffaata inuulluaqquaasi . Taassuma qinnutimini ilungersuutigiuartarpaasi aalajaaqqullusi naammalluinnartooqqullusi qularutiginngilluinnaqqullugulu tamatigut Guutip piumasaata suunera qanoq ittutigulluunniit .
51004014	Inuulluaqqusipputtaaq Lukasi , nakorsaq asanartoq , aamma Demasi .
51004017	Arkipposi oqarfigigisiuk : Naalakkap kiffartuutigititaani atuulluarnissat isumaginiaruk .
51004018	Uanga Paulusi inuulluaqqusivunga nammineq assannik allallunga . Kalunnernik qilersugaaninni eqqaamaniarsinga . Saammaannerup najorlisi !
52001001	Paulusi Silvanusilu Timotheusilu .
52001002	Tamassi Guutimut qujassutigisaannarpassi qinulluta taagaangassi kipisuitsumillu
52001003	Guutitta Ataatattalu saavani eqqaaniartarlugit uppernermi suliasi , asanninnermi assoroornersi nikallujuinnersilu Naalakkatsinnut Jiisusi-Kristusimut neriuffiginninnissinni .
52001004	Qatanngutit Guutimit asasaasusi , ilisimavarput qinigaasusi ;
52001005	iivangkiiliumi tusarliussarput ilissinnut pinngilaq oqaasiinnaalluni , aammattaarli pissaanermik Anersaamillu Illernartumik nalorninngilluinnarnermillu ilaqarluni , ilisimavarsilu taamatut akornassinni inuusugut ilissi pissutigalusi .
52001006	Inuuvusi issuarluta aamma Naalagaq , annikilliungaaraluarlusilu oqaaseq ilassivarsi nuannaarlusi Anersaami Illernartumi
52001008	Ilissinnimmi Naalakkap oqaasia akisuavoq Makedoniami Akajamilu piinnarnani ; tamaginnili Guutimut uppertunngornersi tutsiussimavoq uagutsinnit oqaluutigisariaarulluni .
52001009	Inuit namminneq oqaluttuarisarpaat qanoq ilissinnit ilassineqartugut qanorlu guutipiluit tunullugit Guutimut saattusi , Guuti uumasoq Guutiviusoq kiffartorfigilerumallugu
52001010	utaqqilerlugulu ernera qilannit tikiuttussaq - taanna Jiisusi Guutip toqusunit makititaa kamannermit piumaartussamit aniguisitsisissarput .
52002002	Soorlumi nalunngikkissi Filippimi erloqisinneqaqqammeraluarluta naalliutsitaaqqammeraluarlutalu Guutitsinni nakimaassuseqalersitaavugut ilungersungaarluta iivangkiiliua ilissinnut tusarliussinnaanngorlugu .
52002003	Nalunaajaanitta tunngaviginngilai tammarneq pissutaasulluunniit mingunnartut , peqquserlunnertaqanngilarlu ;
52002004	nalunaajaavugulli Guutip iivangkiiliumik paarisaqarnissatsinnut naleqquttuutimmatigut , inunnut iluareqqusutut pinnata , Guutimulli uummatitsinnik misiliisumut .
52002005	Soorlumi nalunngikkissi piutserpaluttumik isertortukkut iluanaaruteqarniarsarisutut periaaseqarluta oqalunngisaannarpugut - tamanna Guutip uppernarsarsinnaavaa !
52002007	naak Kristusimut apustiliugatta ilissinnut nanertuutaasinnaatitaagaluarluta . Akerlianilli saamalluta akornassinni inuuvugut . Soorlu anaanap qitornani paaqqisarai
52002008	taamatut asallusi kissaatigisimavarput Guutip iivangkiiliuanik tuniinnarasi aammattaaq inuunerput tunniutissallugu , nuannarisarilersimagassimi .
52002009	Qatanngutit , assoroorsimanerput tamaviaarsimanerpullu eqqaamavarsi . Arlaannassinnulluunniit nanertuutaajumanata Guutip iivangkiiliuata oqaluussissutiginerani ullukkut unnuakkullu sulisarpugut .
52002010	Ilissi - Guutillu - uppernarsarsinnaavarsi qanoq upperluartigaluta peqqusersuitsigalutalu ileqqoritsigaluta ilissi uppertuususi akornassinni inuusugut .
52002011	Aamma ilisimavarsi qanoq uagut ataatap qitornaminut ileqqorisartagaatut
52002012	tamassi immikkut oqaaqqissaartarissi kajumissaartarlusilu qiimmassartarlusilu , tamassi immikkut inooqqullusi Guutip ilissinnik naalagaaffimminut naalannassutsiminullu qaaqqusisup piumasaa naapertorlugu .
52002013	Taamaattumik aamma uagut Guuti qutsavigiuartarparput ; Guutimmi oqaasia uatsinnit tusagarsi ilassigassiuk inuit oqaasiattut ilassinngilarsi , kisianni pissusiviatut , tassa Guutip oqaasiatut , taannalu ilissinni uppertuni sunniisarpoq .
52002014	Ilissimi , qatanngutit , Guutip Judæami ilagiissai Kristusi-Jiisusimiittut assigaasi , ilississaaq nunaqqatissinnit naalliutsitaagassi soorlu taakku juutinit naalliutsitaasut .
52002015	Juutimmi Naalagaq Jiisusi pruffiitillu toquppaat uagullu qimaatilluta ; taakku Guutimut iluarinanngillat , inoqatiminnullu tamanut akeqqiussimallutik
52002016	Guutimik nalusunut oqaluusseqqunnginnamisigut taakkua annaanneqaatissaannik . Taamaalillutik tamatigut ajortuliatik naammatsittarpaat , kamannerulli naammattumik tikippai .
52002019	Ilisserpiaannginnerpisi Naalakkap Jiisusip tikiuffissaani neriuuteqaatigisavut tipaatsuutigisavullu nigaliliatullu ataqqinaatitut usorsisimaarutigisassavut Jiisusimut Naalakkatsinnut , taanna tikiuppat ?
52003001	Taamaattumik sapilivikkatta aalajangiupparput Athenimi uniinnarumalluta kisimiilluta ,
52003003	kinaluunniit arlarsi nalornileqqunagu annikilliuutini atukkassinni taakkunani . Namminermi ilisimavarsi tamakku uagutsinnut atugassarititaasut .
52003006	Maannali Timotheusi ilissinnit uterpoq , nuannaartillutalu nalunaarfigaatigut uppernissinnik asanninnissinnillu qanorlu nuannaarlusi eqqaamajuaritsigut , takorusullutalu kipilerfigigitsigut soorlu uagut ilissi kipilerfigigissi .
52003010	Ullukkut unnuakkullu ilungersungaarluta qinusarpugut kingumut kiinarsiumagaluaqalusi uppernissinnilu amigaataasut iluarsisikkumallugit .
52003013	uummatisi nakussatsillugit Guutitta Ataatattalu saani illernarsutsimi assuarnaatsooqqullusi Naalagarput Jiisusi tikiuppat illernartortani tamaasa ilagalugit ! Amen .
52004003	Guutimmi piumasaa tassaavoq illernartitaassasusi kinguaassiuutitigut inuunerluttuunasi ,
52004006	ilassilu qatanngunni eqqunngitsumik pissanngikkaa peqqusersiorluniluunniit iluanaarniarfigissanagu . Naalakkammi taamaaliortut tamaasa pillartarpai , soorlu siornatigut oqarfigigissi uppernarsaaffigalusilu .
52004007	Guutimmi qaaqqunngilaatigut minguttooqqulluta kisianni illernartitaaqqulluta .
52004008	Taamaattumik tamatuminnga narruginnittup inuit pinnagit Guuti Anersaaminik Illernartumik ilissinnut tunniussisoq narrugaa .
52004009	Qatanngutigiittut asaqatigiinnissamik allaffigisariaqanngilassiluunniit , ilissi nammineq Guutimit ajoqersorneqarassi asaqatigeeqqullusi ;
52004011	pingaarteqqullugulu piuaatsumik inuuneqarnissaq , ilissi nammineq pisassasi aallutarisarlugit namminerlu assassinnik sulisarlusi , soorlu taama peqqusiffigisimagissi ,
52004012	taamalu torersumik pissuseqaqqullusi peqataanngitsunut , ajorsaateqaqqunasilu .
52004013	Qatanngutit , nalorneqqunngilassi sinippaartut pillugit , aliasussannginnassi inuttut neriuutissaqanngitsutut .
52004014	Upperigatsigumi Jiisusi toqusoq toqusunillu makittoq , taava aamma Guutip sinippaartut Jiisusikkut ingerlatikkumaarpai taassumunnga ilagitillugit .
52004015	Naalakkammi oqaasia tunngavigalugu manna ilissinnut oqaaseraarput : Uagut inuusugut sulilu maaniilluta Naalakkap tikiunnissaanik angumerinnikkumaartugut sinippaartunit siulliussannginnatta .
52004016	Peqquserpalunneq inngiliunerullu nipaa Guutillu qarlortaassuata qarlortarpalunnera tutsiuppata Naalagaq nammineq qilammit aqqarumaarpoq , Kristusimiillutillu toqusut siulliullutik makikkumaarput .
52004017	Taava uagut inuusugut sulilu maaniittugut taakku ilagalugit nuissatigut aallarunneqarumaarpugut Naalagaq parsiarlugu silaannarmi , Naalagarlu najortuinnalissavarput .
52005001	Qatanngutit , qaqugu qanoq-ilisukkullu piumaartut pillugit allaffigisariaqanngilasi ;
52005002	namminermi ilisimalluarparsi Naalakkap ullussaa nalliukkumaartoq unnuami tillinniatut .
52005003	Inuit oqarpata : " Sumilluunniit aarlerinartoqanngilaq ! " taava perlussap tassanngaannaq tikikkumaarpai ernilersup nallisitsisarneratut , aniguissanngillallu .
52005005	Ilissimi tamassi qaamanerup ullullu qitornaraasi ; unnualluunniit taartulluunniit piginngilaatigut !
52005006	Taamaattumik sineqinata inuit allat ileqquattut , eqqumaniartali aalakoornatalu .
52005008	Uagulli ullup pigimmatigut aalakoorniaqinata , uppernerli asanninnerlu saattuaasatut atiniartigit annaanneqarnissamillu neriuut niaqorortinnaveeqqutigalugu ;
52005009	Guutimmi kamannerminik eqqorneqartussaatinngilaatigut , annaanneqartussaatippaatigulli Naalakkatsigut Jiisusi-Kristusikkut
52005010	uagut pilluta toqusukkut , eqqumaguttaluunniit sinikkuttaluunniit inooqatigeqqulluni .
52005011	Taamaattumik tuppallersaqatigiigitsi ineriartorteqatigiigitsilu - soorluttaaq taamaaliortartusi .
52005012	Qinnuigaassi , qatanngutit , ilungersorlutik akornassinni sulisut Naalakkamilu akornassinni siulersuisut ilitsersuisuusullu qujamasuutigeqqullugit .
52005014	Oqaaqqissaarpassi , qatanngutit : Ilitsersorsigit torersumik inuuseqanngitsut , tuppallersarsigit ernumasut , isumaginiarsigit sanngiitsut , tamaasa nikallujuisaarfigisigit .
52005015	Ajortoq ajortoqataanik akilerniaqinasiuk , noqqaassutiginiarsiulli akornassinni tamanullu ajunngitsuliornissaq .
52005016	Tipaatsuttuaannaritsi ,
52005017	qinuttuinnaritsi ,
52005018	qanorluunniit atugaqaraluarussi qujasaritsi , tassaammat Guutip ilissi pillusi piumasaa Kristusi-Jiisusimi .
52005019	Anersaaq qamiteqinasiuk ,
52005020	pruffiitit oqaaserisaat asiginnaqinasigit .
52005021	Tamaasa misilittarsigit , ajunngitsorlu aalajangiussiuk .
52005023	Guutip eqqissisitsisup nammineq iluunngarlusi illernartillisi , anersaarsilu tarnersilu timersilu sernigiligit assuarnaatsuutillugit Naalakkap Jiisusi-Kristusip tikiuffissaani !
52005024	Unneqqarippoq qaaqqusisersi taamaaliorumaarlunilu .
52005026	Qatanngutit tamaasa kunimmik illernartumik ilassiniarsigit !
53001001	Paulusi Silvanusilu Timotheusilu .
53001003	Qatanngutit , Guutimut qujassutigittuinnartariaqarpassi , taamaaliortariaqarattami , uppersusersi alliartuinnarmat asaqatigiinnersilu anneruleriartuinnarmat tamarluinnassinni .
53001004	Taamaattumik usorsisimaarutigisinnaavassi Guutip ilagiissaani allani , nikallujuikkassi uppersuseqarassilu qinugineqarnissinni annikilliuutinilu atortariaqakkassinni tamani .
53001005	Tamanna ilimasaarutaavoq Guutip eqqartuussutaanut naapertuilluartumut , Guutip naalagaaffianut maannakkut erloqinartorsiuutissinnut isernissamut qinngaqqunnanngitsuutitaassagassi .
53001007	ilissilu annikilliortitaasusi uagutsinnut ilagitillusi akilissallusi atoruminarsisitsinermik Naalagaq Jiisusi inngilini pissaasut ilagalugit qilammit saqqummersitaappat
53001008	innermi ikualasorsuarmi , aggiullugu pillaatissaq Guutimik ilisimasaqanngitsunut Naalakkamillu Jiisusimik iivangkiiliumut naalakkumanngitsunut .
53001009	Taakku Naalakkap kiinaanit naalannassusianillu pissaaneranillu peersitaallutik naassaanngitsumik suujunnaarsitaaneq pillaatisiarissavaat ,
53001011	Taamaattumik qinnuttuinnarpassi Guutitta qinngaqqunnartissanngikkaasi qaaqqussummut , pissaanikkullu immissagaasi pilersaarutinik ajunngitsunik tamanik uppernikkullu suliarisaasunik tamanik
53001012	Naalakkatta Jiisusip aqqa ilissinni naalannarsisinneqaqqullugu , ilissilu taassumani naalannarsisinneqaqqullusi Guutitta Naalakkallu Jiisusi-Kristusip saammaanneratigut .
53002001	Qinnuigaassi , qatanngutit , Naalakkatta Jiisusi-Kristusip tikiunnissaa taassumanilu katersuunnissarput pillugit
53002002	tassanngaannaq paatsiveerutitinneqaqqunasi annilaartinneqaqqunasilu Naalakkap ullussaa qanillilluinnarnerarlugu siulittuutinit imaluunniit oqaaserisanit allakkanilluunniit uatsinnit pisuuneragaasunit .
53002003	Nakutitaanaveeritsi qanoq ittunilluunniit . Nalliuteqqaartussaavormi tunussineq saqqummersinneqassallunilu inatsisaatsuunerup inuttaa , tammarnerup ernera ,
53002004	akerartortoq annerutikkumaartoq Guutimik illernartumillu taaneqartartunit tamanit , inissikkumaartorlu Guutip naalaffiani imminillu Guutiunerarumaarluni .
53002008	taavalu Inatsisaatsoq saqqummersitaassaaq . Taanna Naalakkap Jiisusip takussaalluni tikiukkuni anersaartorfigalugu toqukkumaarpaa suujunnaarsillugulu ,
53002009	Inatsisaatsup tikiunnissaa Saatanip suliaraa , piumaarporlu pissaanersuaqarluni salluliuutaasunik nalunaaqutiliaqarluni tupinnartuliaqarlunilu
53002010	iluaatsuliornerup tammartunik peqquserluffiginninnerisigut sallusuissummut asanninneq annassutissarigaluartik ilassinngimmassuk .
53002011	Taamaattumillu Guutip pissaanermik paatsiveerutitsisumik aallartitsivigai sallu upperilersillugu ,
53002013	Qatanngutit , uagulli Guutimut qujassutigittuinnartariaqarpassi , ilissi Naalakkap asasai , Guutip qinermasi inereqqaatitut , annaanneqaqqullusi Anersaap illernartitsineragut sallusuissummullu uppernikkut .
53002015	Qatanngutit , taamaattumik aalajaanniaritsi , maligassarsiat oqaatsitigut allakkatigulluunniit ajoqersuutigisavut aalajangiullugit .
53003001	Qatanngutit , qinnunniartigut Naalakkap oqaasia akornuteqaqqunagu ataqqineqaqqullugulu - soorlu ilissinni taamaalereersoq -
53003002	aniguisitaaqqullutalu inunnit naalasseriitsunit ajortunillu , imaanngimmammi tamarmik upperneq pigigaat .
53003003	Unneqqaripporli Naalagaq ; taassuma nakussatsissavaasi ajortumullu sernigalusi .
53003004	Naalakkami tatigaassi peqqussutivut naalakkisi siunissamilu naalakkumaarlugit .
53003006	Qatanngutit , Naalakkatta Jiisusi-Kristusip aqqani peqqusiffigaassi qatanngut kinaluunniit torinngitsumik inuuseqartoq maligassarsianillu uatsinnit pisaminik malinninngitsoq nigorsimaqqullugu .
53003007	Namminermi ilisimavarsi uagut assiginiarluta qanoq inuusariaqartusi ; uagummi torinngitsumik inuuseqanngilagut akornassinni ,
53003008	aamma nerisassat akilernagit kikkunnilluunniit pinngisaannarpavut ; pissarsiarisarpavulli tamaviaaqaluta ullukkut unnuakkullu sulinitsigut kimulluunniit arlassinnut nanertuutaajumanata ,
53003009	imaanngitsoq pisassaqartussaannginnatta , maligassiorumallusili assiginiaqqulluta .
53003010	Najorallarassilimi peqqusiffigereerpassi suliumanngitsoq aamma nerissanngitsoq .
53003012	Taakku Naalakkakkut Jiisusi-Kristusikkut peqqusiffigalugillu oqaaqqissaarpavut aalajaallutik suliuaannaqqullugit namminnerlu sulinermikkut inuussutissaminnik pissarsiniaqqullugit .
53003013	Ilissili , qatanngutit , eqqortumik iliornissaq qatsunniaqinasiuk .
53003014	Allakkani ukunani peqqussutigisatsinnik naalanngitsoqarpat taanna sianigisiuk ilagisarnagulu , kanngusuleqqullugu .
53003015	Kisianni akerarisassitut isiginagu qatanngutitulli ilitsersorniarsiuk .
53003016	Eqqissinerup Naalagaata nammineq tamatigut eqqissisittuarilisi ! Naalakkap najorlisi tamassi !
53003017	Maanna uanga Paulusi inuulluaqqussutiga nammineq assannik allappara . Tassa allakkani tamani ilisarnaat ; taama allattarpunga .
54001001	Paulusi , Kristusi-Jiisusip apustilia Guutip annaassisitta Kristusi-Jiisusillu neriuuteqarfigisatta peqqusineratigut .
54001002	Timotheusimut , uppernermi qitornarilluakkannut .
54001003	Makedoniamut aallalerama qinnuigaakkit Efesosimi uninngaannaqqullutit inuit ilaat inerteqqullugit ajoqersuinerloqqunagit
54001004	sammisaqarniaqqunagilluunniit oqaluttuatoqqanik kinguaariilluunniit allattorneqarfiinik isusissaanngitsunik , tamakku Guutip annannissamik pilersaarutaanik uppernermik tunngaveqartunut iluaqutaanatik eqqarsaatersornerinnarnik pilersitsisarmata .
54001005	Taama peqqusinikkut siunertarineqarpoq asanninneq uummammit minguitsumit ilerasuuteqannginnermillu uppernermillu piviusumik naggueqartoq .
54001006	Inuit ilaasa tamakku tunussimavaat piunngitsunillu oqalunnermut saassimallutik .
54001008	Nalunngilarpulli inatsisit ajunngitsuusut atornissaat eqqorlugu atoraanni .
54001009	Naluneqanngilarmi inatsisit peqqusersuitsumik inuusut pillugit pilersitaanngitsut , ukuli pillugit : inatsisinik unioqqutitsisut naalasseriitsullu , guutiitsut ajortuliortullu , mitaatilliisut iluaatsullu , ataataminnik anaanaminnilluunniit toqutsisut , inuartut ,
54001010	kinguaassiuutitigut inuunerluttut , anguteqatiminnoortartut , inoqatiminnik aallarussisartut , sallutuut , sallullutik uppernarsaasartut allallu ajoqersuummut peqqissinartumut akerliusut ,
54001011	tassa taamaappoq Guutimi pilluartumi naalannassusermik iivangkiiliu uannut paarititaasoq naapertorlugu .
54001012	Qutsavigaara taanna uannik nakussatsitsisoq , Kristusi-Jiisusi Naalagarput , tatigalunga imminut kiffartortunngortimmanga
54001013	naak siornatigut mitaatiginnittuusunga qinuginnittuullungalu angutaasersorsuullungalu . Nallittorneqarpungali uppinngissutsinni sianiginagu taamaaliorama .
54001015	oqaaserisaq tamanna ilumoorpoq ilassisariaqarluinnartuullunilu ! Kristusi-Jiisusimi silarsuarmut tikiussimavoq ajortillit annaatissallugit , uangalu taakkunannga ajorteqarnersaavunga .
54001017	Taanna naassaanngilluinnartumik kunngiusoq , atajuartussaq takussaanngitsorlu , kisimi Guutiusoq , unnersiutigineqarlunilu naalannartitaali naassaanngilluinnartumik ! Amen .
54001018	Ernera Timotheusi , taama peqqusiffigaakkit pruffiititut oqaluttut oqaasii taamanikkut ilinnut oqaatigineqartut tatigalugit , taakku annertoqqutigalugit ajunngitsussaq siunertaralugu sorsussinnaaqqullutit
54001019	uppertuullutit ilerasuuteqarnallu . Ilerasuuteqannginnissaq inuit ilaasa ilassiumasimanngilaat taamalu uppersutsiminni umiiassutigalugu .
54001020	Taama ittunut ilaapput Hymenæusi Alexanderilu . Taakku Saatanimut pisippakka mitalliisarunnaarnissaq ilinniassammassuk .
54002004	taassumami piumasaraa inuit tamarmik annaanneqassasut sallusuissummillu ilisarsissallutik .
54002005	Ataasiinnarmimmi Guuteqarpoq aammalu ataasiinnarmik Guutimut inunnullu akunnermiliuttoqarluni , taanna tassaasoq inuk Kristusi-Jiisusi ,
54002006	imminut tunniussimasoq akigaluni inuit tamarmik utertitaassutissaannik . Tassaavoq nalunaajaat piffissaq nalliummat ,
54002007	nalunaajaammimmi tamatuminnga tusarliussisussatut apustilitullu ivertitaavunga - ilumoortumik oqaluppunga sallunanga - Guutimik nalusunut ajoqersuisuussallunga upperisamik sallusuissummillu .
54002009	Taamatuttaaq piumasaraara arnat isornaatsunik perroorniutaanngitsunillu atisaqassasut , nutsat eqqumiikajaamik kusassagaasut , kuultit sapanngallu atisalluunniit akisuut pinnagit ,
54002011	Arnaq ajoqersorneqassaaq nipaalluni tamatigullu naalatsigitilluni .
54002012	Akuerisinnaanngilarali arnap ajoqersuisuunissaa uiminulluunniit naalagaaniarnissaa ; arnaq nipaalluni inuussaaq .
54002013	Adamimi siulliulluni pinngortitaavoq , kingornatigullu Eva ,
54002014	Adamimi nakutitaanngilaq , arnarliuna nakutitaatittoq inassullu unioqqutillugu .
54002015	Annaanneqassaarli qitorniornermigut - upperneq asanninnerlu illernartuunerlu aalajangiukkunikkit silatusaartuullutik -
54003001	Nakkutilliisuujumasup suliassamisut kajungerisaa pingaartorujussuuvoq .
54003002	Nakkutilliisoq assuarnaatsuussaaq , arnamut ataatsimut uiulluni , ingasaassinaveersaartuulluni , silatusaartuulluni , pissuserissuulluni , inoroorsaartuulluni , ajoqersuillaqqissuulluni ,
54003003	imerajuttuunani nakuuserniartuunaniluunniit , kisianni sallaatsuulluni , saqitsaassiumatuujunani aningaaserituujunanilu .
54003004	Inoqutiminik aqutsisinnaasuussaaq qitornaminillu naalatitsisinnaassalluni ataqqineqartuullunilu ;
54003005	qanormi ililluni Guutip ilagiissai isumagisinnaassavai nammineq inoqutini aqussinnaanngikkunigit ?
54003006	Uppilerlaajussanngilaq imminut angisuutileqqunani taamalu Diaavulup pillaatigititaanik pillarneqaqqunani .
54003007	Aammattaaq ilaginngisatsinni iluarinartuusariaqarpoq tusaamanerlugaaleqqunani Diaavulullu nigaanut napitinneqaqqunani .
54003009	Uppernerup anngigisartaa pigissavaat ilerasuutissaqaratik .
54003011	Arnaagunik aamma taakku tassaassapput ataqqisaasut , oqajamaajunngitsut ingasaassinaveersaartuusulli , tamatigut ilumoortuusut .
54003012	Ilagiinni kiffartortoq arnamut ataatsimut uiussaaq aammalu qitornaminik inoqutiminillu aqutsisinnaasuussalluni .
54003015	Takkutinngilertussagumali ilisimassavat qanoq iliortariaqartoq Guutip illuani - tassa Guutip uumasup ilagiissaani , sallusuissutsip sukaralugulu tunngavigisaani .
54003016	Guutimimmi mianerinninnerup anngigisartaa miserratissaanngitsumik angingaarpoq : Tassa taanna saqqummersitaavoq uinikkut , iluartuutitaavoq Anersaakkut , inngilinit takuneqarpoq , oqaluussissutigineqarpoq inuiaqatigiinni , upperfigineqarpoq silarsuarmi , pavunnartitaavoq naalannartitaalluni .
54004001	Anersaarli nassuitsumik oqarpoq ullussani kingullerni inuit ilaat uppernermik tunussiumaartut , tassa naalakkamikkit anersaat tammartitsisut anersaapiluillu ajoqersuutaat ,
54004003	Taakkua aappariinneq inerteqqutigaat , piumasaraallu nerisassat uppertut sallusuissummillu ilisarsisut qujallutik nerisassaattut Guutip pinngortissimasai nerineqassanngitsut .
54004004	Guutimmi pinngortitai tamarmik ajunngitsuupput narrugineqartussaanatillu qujalluni ilassisimagaanni ,
54004006	Qatanngutit tamakkuninnga oqaaqqissaarukkit taava kiffaalluartuussaatit Kristusi-Jiisusimut , pissatsissutigalugit uppernerup ajoqersuutillu ajunngitsup oqaasertai maleruarsimasatit .
54004007	Ingalassimaniakkilli oqaluttuatoqqat iluaatsut tassaannaasut arnaqquassaat oqaluttuarisaat . Guutimik mianerinninnermut sungiussiniarniarit ;
54004008	timikkummi sungiusarnerit annikitsuinnarmik iluaqutaasarput , Guutimilli mianerinninneq tamatigut iluaqutaasarpoq inuunermullu matumunnga piumaartussamullu immini neriorsuutitaqarluni -
54004010	Taamaattumik sulivugut tamaviaarluta neriuffigigatsigu Guuti uumasoq inuit tamarmik - pingaarnerpaamik uppertut - annaassisaat .
54004012	Inuusuttuunerit pissutigalugu ilinnik nikassaasoqanngikkili , uppertunulli maligassaatinniarit oqalunnikkut , inuuserisakkut , asanninnikkut , ilumoorsutsikkut minguissutsikkullu .
54004013	Takkunnissama tungaanut isumagisassarissavatit allakkanik atuffassisarneq , oqaaqqissaarineq ajoqersuinerlu .
54004014	Sumiginnaqinagu saammaannermit tunissut ilinniittoq pruffiitit oqaasiisigut utoqqaanertallu assaasa ilinnik patitsineratigut pissarsiarisat .
54004016	Imminut nakkutiginiarit , aamma ajoqersuisutut suliat nakkutiginiaruk aalajangiullugulu , tassami taamaalioruit imminut annaatissagavit tusartitillu annatsillugit .
54005001	Angut utoqqaq sukannersumik oqaluffigissanngilat , oqaaqqissaassavat ataatagisutut , angutillu inuusuttut qatanngutigisutut oqaaqqissaassavatit ,
54005005	Uillarniviusup , tassa kisimiittuusup , Guuti neriuffigisarpaa kipisuillunilu qinusarluni torlulasarlunilu unnuakkut ullukkullu ;
54005006	inuunerluttorli uumagaluarluni toqungavoq .
54005008	Eqqarliminik , pingaartumik inoqutiminik , isumaginninngitsoq uppernerminik tunussisuuvoq uppinngitsumillu ajornerulluni .
54005009	Uillarnertut naatsorsuunneqarsinnaavoq minnerpaamik 60-inik ukioqartoq ataasiinnarmik ueqarsimasoq
54005010	ajunngitsuliortartutullu naluneqanngitsoq ; qitornaminik paaqqinnittuullunilu perorsaasimasuussaaq , inoroorsaartuusimassalluni , illernartut isigaat asattarsimassallugit , ajorsartunik ikiuisarsimassalluni , tassami tamatigut ajunngitsuliorniartuusimassalluni .
54005012	taamalu uppernerminnik siullermik soraarussinertik eqqartuussaassutigissallugu .
54005014	Tassa piumasaraara uillarnerit inuusuttut uinissasut , qitorniorlutik , illuminni ningiuusutut sulillutik qinngarsortertillu oqaatiginerluinissaanut periarfissaqartinnaveersaarlugu ;
54005016	Arnaq uppertoq uillarnernik inoquteqaruni taassuma taakku isumagissavai ilagiinnut nanertuutaaqqunagit . Ilagiimmi uillarniviusut isumagisassaraat .
54005017	Utoqqaanertat ilagiinnik paarsisuulluartuusut marloriaammik ataqqineqartussaapput , pingaartumik taakku qasusuillutik nalunaajaasartut ajoqersuisartullu .
54005018	Allakkammi oqarput : " Ussik karrertaajaasoq nerinaveeqqusissanngilat , " - aamma : " Sulisup akissarsiassani pisassaraa . "
54005019	Utoqqaanertat ilaannik unnerluutiginninnerit akuerissanngilatit marlunnik pingasunilluunniit ilisimannittutut nalunaajaasoqanngippat .
54005020	Ajortuliortut avoqqaarissavatit tamarmik tutsaanni , tamanna allanut anusinngorsaataaqqullugu .
54005021	Guutip Kristusi-Jiisusillu inngilillu qinikkat saanni ilungersorlunga oqaanniarpakkit tamakku tamaasa maleruaqqullugit isummanik aalajangerfeqareernak kinaassusersiornallu .
54005022	Assannik patitsinissamut pinasuarpallaarniaqinak allat ajortuliaannut pisooqataanaveersaarlutit imminullu minguitsuutillutit .
54005024	Inuit ilaasa ajortuliaat erseqqingaaramik eqqartuunneqareertarput , allalli ajortuliaat malinnaasarput .
54006001	Inussiaataallutik naalatsigititaasut tamarmik naalakkatik ataqqisariaqarnerat naapertorlugu ataqqissavaat Guutip aqqa ajoqersuullu mitannarsisinneqaqqunagit .
54006002	Inussiaatilli uppertunik naalagaqartut naalakkamik qatanngutaanerat patsisiginiassanngilaat minnerusumik ataqqinninnissamut , akerlianilli suli kiffartuulluarnerusussaavaat uppertuummata qatanngutaallutillu asanartut inussiaatiminnut ajunngitsuliornissamik pingaartitsisut . Taama ajoqersuillutillu oqaaqqissaarisassaatit .
54006003	Ajoqersuinerluttoqaruni Naalakkatta Jiisusi-Kristusip oqaasiinik peqqissinartunik ajoqersuummillu Guutimik mianerinninnermik nassataqartumik aalajangiussinani ,
54006004	taanna anneruniartuuvoq sumilluunniillu paasinninnani . Taanna ingasalluinnartumik oqallinnerni assortuunnernilu peqataajumasarpoq . Tamakkua pilersittarpaat sinnganeq , saqitsaanneq , mamarliinerit pasisaalersitsinerillu
54006006	Nalunanngilarlu Guutimik mianerinninneq naammagittarnermik ilaqartoq taamaalluni immini iluanaarnaraluartoq ;
54006007	sunnguamimmi nassataqarata silarsuarmut matumunnga pisimagatta aamma sunnguamik nassataqarnata silarsuaq manna qimattussaavarput .
54006008	Nerisassaqarlutalu atisassaqarutta tamakku naammagissavavut .
54006009	Inuilli pisuunngorumasut usserneqarlutillu napitinneqartarput ueqqivigisarlugillu kajungerfigiligarpassuatik sianiitsuliornerusut ajoqutaasullu , inunnut aseruutaasut tammartitsisullu .
54006010	Aningaaserituujunermi ajortunut tamanut sorlaavoq ; tamatumannga pileritsatsitaallutik inuit ilaat uppernerminnit tunussisitaasarput taamalu imminnut amerlasuunik erloqissutissiorlutik .
54006011	Illilli inuk Guutip pigisaa , ajortut tamakku tamaasa nigorsimaniakkit noqqaassutigalugillu iluarneq , Guutimik mianerinninneq , upperneq , asanninneq , nikallujuinneq qanilaarnerlu .
54006012	Uppertutut sorsunniarit ajunngitsoq sorsuutigalugu , pigilerniaruk inuuneq naassaanngitsoq , tamatumunnga qaaqquneqarsimagavit nassuerummillu eqqortumik tamanna nassuerutigisimagakku ilisimannittut amerlaqisut tutsaanni .
54006013	Guutip tamanik inuuneqartitsisup kiinaata saani Kristusi-Jiisusillu Pontiusi-Pilatusi naalagaatillugu nassuerummik eqqortumik nassuerutiginnittup saani ima peqqusiffigaakkit :
54006014	Inassut minguitsuullutit assuarnaatsuullutillu maleruartuinnaruk Naalakkatta Jiisusi-Kristusip saqqummerfissaa nalliutserlugu ;
54006015	tamanna taassuma pilluartup naalagaasutuaasup , kunngit kunngiata naalakkallu naalagaata , uatsinnut takutikkumaarpaa piffissaq nalliuppat .
54006016	Taanna kisimi toqujuissusermik pigisaqarpoq najugaqarlunilu qaamasumi pallissaanngitsumi inuup takunngisaannagaani takusinnaanngisaanilu . Taassuma ataqqinaat pissaanerlu soraarfeqanngitsoq pigiligit ! Amen .
54006017	Silarsuarmi matumani pisuut peqqusiffigissavatit makitaniaqqunagit pisuussutitilluunniit allanngujasut isumalluutigeqqunagit , isumalluutigeqqulluguli Guuti pisariaqakkatsinnik naammattunik tunniussisoq .
54006018	Peqqusiffigissavatit ajunngitsulioqqullugit ajunngitsulianillu pisuussuteqaqqullugit , tukkusuujoqqullugit inoqatiminnullu tunniussisaqqullugit ,
54006019	katerseqqullugillu pisuussutinik siunissami toqqaviusinnaasunik ajunngitsunik inuunivik pigilersinnaaqqullugu .
54006020	Timotheusi , ilinnut paarisassanngortitaq paarilluarniaruk ; tunukkit oqalunneq iluaatsoq piunngitsorlu akerliliissutillu ilisimasaqarnermit eqqunngitsumik taama taaneqartartumit pisut .
54006021	Tamakkuninnga nassuerutiginninnermikkut ilaasa uppernertik tunussimavaat .
55001002	Timotheusimut , erninnut asasannut .
55001003	Qutsavigaara Guuti ilerasuuteqarnanga kiffartorfigisara siuaasakka assigalugit , aamma unnuakkut ullukkullu qinusaraangama tamatigut taallutit ilannguttarpakkit .
55001004	Qullilinitit eqqaaniartarpakka takunissallu qilanaarisarlugu nuannaarnermik ilumioqangaalersitaaqqullunga ,
55001005	puiorsimanngilaralu piviusumik uppernerit , upperneq aanavit Loisip anaanavillu Eunikep pigeriigaat qularnanngivissumillu illittaaq pigisat .
55001006	Taamaattumik eqqaasinniarpakkit Guutip saammaannermit tunissutaa uanga assannik patikkakkit pigilikkat ikualasunngorteqqullugu .
55001007	Guutimmi tuninngilaatigut anersaamik qunutuumik , kisianni tunivaatigut anersaamik nakuussuseqartumik asannissuseqartumillu silatussuseqartumillu .
55001008	Taamaattumik Naalakkatsinnik nalunaajaat kanngusuutigissanngilat , uangaluunniit Naalagarput pillugu parnaarussaasunga kanngusuutigissanngilarma , illittaarli iivangkiiliu pillugu naallioqataagina pissaanermik Guutip tunniussaanik nakuussuteqarlutit .
55001009	Annaappaatigut qaaqqussutikkullu illernartukkut qaaqqulluta , suliavut pissutiginagit , kisianni nammineq aalajangiinermigut saammaannikkullu itsarsuarli Kristusi-Jiisusikkut uatsinnut tunniussamigut ,
55001010	maannalu saqqummiunneqartukkut annaassisitta Kristusi-Jiisusip tikiunneratigut . Taassuma toqu suujunnaarsippaa inuunerlu aserujuissullu saqqangiullugit iivangkiiliukkut .
55001011	Ivertinneqarpungami iivangkiiliu taanna tusarliutissallugu apustiliuffigissallugulu ajoqersuutigissallugulu .
55001012	Taamaattumittaaq tamanna naalliuutissaraara ; kisianni kanngusunngilanga nalunnginnakku upperfigisara kinaasoq , qularinnginnakkulu taassuma sapinngikkaa erlinnartuut uannut paarititaq nakkutigissallugu ullussaq taanna nalliutserlugu .
55001013	Uannit tusakkatit pigissavatit nalunaajaanertut peqqissinartutut , Kristusi-Jiisusikkut upperlutit asannillutillu .
55001014	Erlinnartuut pigiuminartoq ilinnut paarititaq nakkutigissavat Anersaakkut Illernartukkut ilutsinniittukkut .
55001015	Soorlu nalunngikkit nunap immikkoortuani Asiami nunaqartut tamarmik tunussimavaannga , taakkualu ilagaat Fygelosi aamma Hermogenesi .
55001016	Qanortoq Naalakkap Onesiforosikkut nallittoriligit ! Taassumami qasseeriaqaluni sapiilliseqqittarpaanga kalunnerillu qilersuutikka kanngusuutiginagit .
55002001	Illillu ernera , Kristusi-Jiisusip saammaannerani nakuugit !
55002003	Naallioqataaniarit Kristusi-Jiisusimut sakkutuujulluartutut .
55002005	Timersortartup ajugaasumut niaqorusiussassaq pisinnaanngilaa maleruagassat maleruanngikkunigit .
55002008	Eqqaamaniaruk Kristusi-Jiisusi toqusunit makissimasoq , Daavillu kinguaavinit naggueqartoq , iivangkiiliu oqaluussissutigisara malillugu .
55002009	Taanna pillugu naalliuppunga allaallumi pinerluttutut qilersugaallunga ; kisianni Guutip oqaasia qilersugaanngilaq .
55002010	Taamaattumik atukkakka tamaasa naammagittarlunga atorpakka qinikkat pillugit , taakkuttaaq Kristusi-Jiisusikkut annatsitaaqqullugit naassaanngitsumik naalannassuseqarlutik -
55002011	oqaaserisaq tamanna ilumoorpoq ! Toqoqatigigutsigumi inooqatigissavarputtaaq ,
55002012	nikallujuikkutta kunngioqatigissavarputtaaq ; miserratigigutsinni miserratigissavaatiguttaaq ;
55002013	unneqqaserlukkutta taamaattoq taanna unneqqarissuujuassaaq imminik miserratigisinnaannginnami .
55002014	Tamakku tamanut eqqaasitsissutigissavatit , Guutillu kiinaata saani oqaaqqissaassavatit assortuunnernut akuliunniaqqunagit , tamakku iluaqutaanatik tusarnaartunut aserorsaataaginnartarmata .
55002015	Noqqaassutiginiaruk sulisutut kanngusuutissaqanngitsutut oqaatsimik sallusuissutaasumik nassuiaasutut Guutip saavani misiligaaninni attassinissat .
55002016	Nigorsimaniakkit iluaatsunik isumaqanngitsunillu oqaluttartut , taakkua iluaassusiat ingasatsikkiartuinnassammat
55002017	ajoqersuutaallu kræftitut siaruaakkiartorumaarluni . Taama ittunut ilaapput Hymenæusi Filetusilu .
55002018	Taakkua sallusuissummik tunussillutik toqusunit makiffissaq pereernerarpaat , taamalu amerlasuut uppernerat aseroriartortillugu .
55002019	Taamaakkaluartorli Guutip tunngaviliussaa aalajaappoq , naqissuserneqarsimavorlu ima allannilimmik : " Naalakkap pigisani ilisimavai , " - aammalu : " Kinaluunniit Naalakkap aqqanik torlorfiginnittoq iluaatsuliunngikkili . "
55002022	Inuusuttut kajungerisaat ingalassimaniakkit , noqqaassutigikkilli iluarneq , upperneq , asanninneq eqqissinerlu , uummatimikkut minguillutik Naalakkamik torlorfiginnittut peqatigalugit .
55002023	Oqallinnerni sianiitsorpallattut soqqusaatsullu nigorsimaniakkit ; nalunngilat tamakku saqitsaannermik kinguneqalersartut ,
55002024	Naalakkamullu kiffaasoq saqitsaassisussaanngilaq . Taanna tamanut inussiarnersuussaaq , ajoqersuilluartuulluni naammaginnillunilu atukkamini ajortumi .
55002026	silattuaqilerlutik aniguisinnaaqqullugit Diaavulup nigaliaanit napitiffigitissimasaanit , nammineq piumasani malillugu ilioqqullugit .
55003001	Ilisimassavalli ullussani kingullerni nalliukkumaarmata ullut atugarliungaarfissat .
55003002	Taamanikkussamimi inuit tassaalerumaarput namminissarsiortut , aningaaserituut , usorsitsaartut , anneruniartut , asissuingaartut , angajoqqaaminnut naalanngitsut , qujasuitsut , mitalliisut ,
55003004	killuussisut , puffajasut , makitaniartut , inuulluarniutit Guutimit pingaarnerutillugit .
55003005	Taakkua Guutimik mianerinninneq ileqqorisuusaaginnarpaat pissaanerali asiginnarlugu . Taamaattut nigorsimaniakkit !
55003006	Taakkualumi ilaqarput malunnaarsaarlutik illunut isertartunik napitittarlugillu arnapajuit ajortulianik ulikkaartut pilerissusipilunnullu tamalaanut maleruutiinnartut ,
55003008	Soorlu Jannesip Jambresillu Mosesi assortorsimagaat , taamatut inuit taakkuattaaq sallusuissut assortorpaat ; taakku silatusaallaqqissinnaanermikkut aserorsimapput uppernerminnilu misilinneqarnertik attassinnaanagu .
55003011	qinugineqarnikkut naalliunnikkullu Antiokiami , Ikonionimi Lystramilu atukkakkut . Qinugineqarnerit qanoq ittulluunniit atortariaqartaraangakkit Naalakkap tamakkunannga tamanit annaattarpaanga .
55003012	Guuti mianeralugu Kristusi-Jiisusimi inuujumasut tamarmik qinugineqartarput .
55003015	meeraaninniillu ilisimavatit Allakkat Illernartut ilinnik ilisimassuseqalersitsisinnaasut annannissamik Kristusi-Jiisusimut uppernikkut .
55003016	Allakkat Guutimit anersaarfigineqartut tamarmik iluaqutaapput ajoqersuinermut , uppernarsaanermut , ilitsersuinermut iluarnermullu perorsaanermut ,
55003017	inuk Guutip pigisaa inerilluinnaqqullugu ajunngitsuliornernut tamanut piginnaanngorsagaalluni .
55004001	Guutip kiinaata saani Kristusi-Jiisusillu inuusunik toqusimasunillu eqqartuussiumaartup saani - ilumummi saqqumisumik tikiutissammat naalagaaffinilu pilersissallugu - oqaanniarpakkit :
55004002	Oqaaseq oqaluussissutiguuk , qanoq ilisukkulluunniit sassartarit , nakimajunnaarsitsigit , naqqissuisarit , oqaaqqissaarisarit , nikallujuillutit ajoqersuiuarlutillu !
55004003	Ullussani nalliuttussani inuit ajoqersuut peqqissinartoq naammagiunnaarumaarpaat , namminneq iluarisaminnik amerlaqisunik ajoqersuisussarsiumaarput siutimik tusarnarisaat tunngavigalugu .
55004004	Sallusuissut tusarumajunnaarumaarpaat oqaluttuatoqqallu sammisarilerlugit .
55004005	Illilli pututitaanaveersaarniarit , naalliussinnaat , iivangkiiliulersaartutut suliat ingerlanniaruk kiffartuutillu naammassillugu .
55004006	Uanga aaga erniinnaq kuineqarumaarpoq , piffissarlu qimaguffissara qanillivoq .
55004007	Ajunngitsoq sorsuutigisimavara , arpaffissaq naavara upperneralu attatiinnarlugu .
55004008	Maanna uannut pissamaartitaavoq ajugaasumut niaqorusiussassaq iluarsutsip pia Naalakkap naapertuilluartumik eqqartuussisup ullussami issumani uannut tunniukkumaagaa - uannuinnaanngitsorli , kisianni aamma saqqummernissaminut qilanaartunut tamanut .
55004009	Aggerasuarniarna ,
55004010	Demasip silarsuaq manna nuannarinerulerlugu qimammanga Thessalonikamullu aallarluni . Kreskensi Galatiamut aallarpoq , Titusilu Dalmatiamut .
55004011	Lukasip kisimi najorpaanga . Markusi maannaqatiginiaruk , uanga kiffartortuuninni taanna ikiortigilluartarpara .
55004012	Tykikosi Efesosimut aallartippara .
55004013	Qallersaatiga Troasimi Karposikkunni qimatara aggeruit nassariuk ; aamma mappersakkat nassarigit , pingaartumik taakku pergamentimut allassimasut .
55004014	Saffiortup Alexanderip assut ajortumik pisimavaanga . Qanoq iliorneri naapertorlugit Naalakkap akilerumaarpaa .
55004016	Eqqartuussivimmi illersussallunga oqaloqqaarama ikiorneqanngilanga tamarmik imminiiginnarsimammannga . Qanortorli taakku pisuutitaanngikkilit !
55004017	Naalakkalli ikiorpaanga pissatsillungalu nalunaarummik nalunaajaanera naammassisinnaatillugu , tamanna inuianni tamani tusarneqarsinnaaqqullugu ; løvillu qarnanit annaanneqarpunga .
55004018	Tassami Naalakkap ajortunit tamanit aniguisissavaanga annaallungalu naalagaaffimminut qilammiittumut isertillunga . Taanna naalannarsili naassaanngilluinnartumik ! Amen .
55004019	Priska Akvilalu inoqutigiillu Onesiforosikkut inuulluaqqutinniarigit !
55004020	Erastosi Korinthimiiginnarpoq , Trofimosi napparsimasoq Miletimi qimattariaqarsimavara .
56001002	neriuutigalugu inuuneq naassaanngitsoq Guutip sallusuitsup itsarsuarli neriorsuutigisimasaa .
56001003	Piffissanngormallu oqaatsini saqqummiuppaa tusarliussap Guutip annaassisitta peqqusineratigut uannut paarisassanngortitaasup nalunaajaatigineratigut .
56001004	Titusimut , upperisaqaqatigiinnitsinni ernerilluakkannut .
56001005	Kretami uninngaannaqqugakkit pissutigaara aaqqissuussassat ilaat suli naammassineqanngitsut naammasseqqullugit , aammalu illoqarfinni utoqqaanertassanik ivertissueqqullutit - soorlu taama peqqusimagikkit .
56001006	Utoqqaanertatut ivertitaasoq assuarnaatsuussaaq , arnamut ataatsimut uiussalluni , qitornai uppertuussallutik naalasseriitsuussanatillu inuunerluttutulluunniit pasillerneqarsinnaassanatik .
56001007	Nakkutilliisoq Guutimut pilittaatitaagami assuarnaatsuussaaq , naalagaaniartuunani , kamajasuunani , imerajuttuunani , nakuuserniartuunani iluanaarniapiluttuunanilu .
56001008	Inoroorsaartuussaaq , ajunngitsumik pingaartitsisuulluni , silatusaartuulluni , iluartuulluni , upperluartuulluni imminullu naalakkersinnaasuulluni ;
56001009	ajoqersuummi oqaaserineqartut ilumoortut aalajangiussimassavai ajoqersuut peqqissinartoq malillugu oqaaqqissaarisinnaasuussagami assortuisullu oqaasissaarutitissinnaassallugit .
56001010	Amerlaqaammi naalasseriitsut , piunngitsunik oqaasillit peqquserluttullu , pingaartumik kipineqartut akornanni .
56001011	Tamakku oqaasissaarutitittariaqarput iluanaarniapiluinnarlutik ajoqersuinerlunnertik siaruarteraangamikku ilaqutariit tamakkerlugit mumitittarmatigit .
56001013	Oqaatsit taakku ilumoorluinnarput , taamaattumillu sakkortuumik naqqissussavatit uppernerminni peqqissuuleqqullugit
56001014	sammisariunnaaqqullugillu juutit oqaluttuatoqaat inuillu sallusuissummik tunussisimasut inassutaat .
56001015	Minguitsumummi suut tamarmik minguitsuupput , mingussimasunulli uppinngitsunullu minguitsoqanngilaq ; taakkunani siuneqassuseq nalunngeqatiginnissuserlu minguttuupput .
56001016	Nassuerutigisarpaat Guuti ilisimallugu , uffali suliamikkut miserratigalugu ; taakku maajunnartuupput naalanngitsuullutillu ajungitsuliorsinnaassuseqarnatillu .
56002001	Illilli ajoqersuummut peqqissinartumut naapertuuttumik oqaaseqartassaatit :
56002002	angutit utoqqaat imerajuttuussanngitsut , ataqqinartuussasut , silatusaartuussasut , peqqissuussasullu uppersutsimikkut asannissutsimikkullu nikallujuissutsimikkullu ;
56002003	taamatuttaarlu arnat utoqqaat illernartut ileqqussaat eqqorlugu ileqqoqassasut , oqajamaajunatik imerajuttuunatilluunniit . Ajunngitsuliornermilli ajoqersuussisuussapput
56002005	silatusaarnissamut piitaajuinnissamullu , ningiuulluarnissamut , ajunngissusermut uiminnullu naalatsigitinnissamut , Guutip oqaasia mitannarsisitaaqqunagu .
56002007	tamatigut inuuserisaminni , illillu nammineq ajunngitsuliornikkut maligassaatinniarit . Ajoqersuininni ileqqorissuussaatit ataqqinartuussallutillu ,
56002008	oqaaseqartassaatit peqqissinartunik assuarnaatsunillu , taamaaliornikkut assortuisoq kanngutsisitaaqqullugu uatsinnik assuarinnissinnaannginnini pillugu .
56002009	Inussiat naalakkaminnut tamatigut naalatsigitissapput peqqusaallu maleruarlugit akerlilertassanagillu ;
56002010	tigussukartuussanngillat ilumoortuujuassallutilli , Guutip annaassisitta ajoqersuutaanut tamatigut pinnersaataallutik .
56002011	Guutimmi saammaannera saqqummiunneqarsimavoq inunnut tamanut annassutissaalluni ;
56002013	utaqqitillugit neriuutitta pilluarnartup naammassineqarnissaa Guutittalu angingaartup annaassisitta Jiisusi-Kristusip naalannassuseqarluni saqqummernissaa .
56002014	Imminut tunniuppoq uagut pilluta inatsisaatsuliornernit sunilluunniit tamanit utertikkumalluta pigisaqalerumallunilu inuiannik minguitsunik ajunngitsuliornissamillu noqqaassuteqartunik .
56002015	Taama oqaluttarit oqaaqqissaarillutillu naqqissuisarlutillu , naalattariaqartumillu taamaaliorit . Ilinnik nikassaasoqanngikkili !
56003001	Oqaluffigisatit eqqaasittassavatit qullersaasunut pisortaasunullu naalatsigiteqqullugit , taakkununnga maleruuteqqullugit ajunngitsuliornernullu sunulluunniit piareersimaqqullugit ,
56003002	inoqatiminnut mitallersooqqunagit saqitsaassiumatooqqunagillu , saamasooqqullugilli inoqatitillu tamaasa qanilaartumik pissuseqarfigeqqullugit .
56003003	Uaguttaarmi nammineq qanga sianiitsuusimavugut , naalanngitsuulluta tammartarlutalu , kajungerisanit pilerissutsinillu tamalaanit artorsartinneqartarluta ; inuusimavugut ajortuulluta sinngatuujullutalu , uumigineqartarpugut uumissoqatigiillutalu .
56003004	Taavali Guutip , annaassisitta , inunnut ajunngissusia asannissusialu saqqummiunneqarmata
56003005	taassuma annaappaatigut imaanngitsoq iluartuliorsimagatta , kisianni nallittuissutsi pissutigalugu ; taamaaliorporlu uffaatikkut ernioqqissitsisukkut nutaanngortitsisukkullu Anersaakkut Illernartukkut
56003006	naammangaartumik uatsinnut kuisimasamigut Jiisusi-Kristusikkut annaassisitsigut ,
56003007	taassuma saammaanneranit iluartuutinneqarluta neriunnikkullu inuunermik naassaanngitsumik kingornussisussanngoqqulluta -
56003008	oqaaserisaq taanna uppernartuuvoq ! Piumasaraaralu tamanna eqqaamattuinnaqqussagit Guutimut uppertunngortunut pingaarteqqullugu ajunngitsumik eqqortumillu iliorneq . Tamanna ajunngilaq inunnullu iluaqutaalluni .
56003009	Kisianni oqallinnerit sianiitsorpallattut kinguaariillu allattorneqarfii inatsisillu pillugit oqqaterujoornerit assortuunnerillu ingalassimaniassavatit , tamakku iluaqutaanatillu isumaqanngitsuummata .
56003010	Ajoqersuinerluttoq siullermeerlugu aappassaaneerlugulu mianersoqqusinnarlugu peersissavat .
56003012	Artemasi Tykikosiluunniit , taakkua arlaat , ilinnut aallartikkukku sapinngisannik piaartumik Nikopolisimut orninniaringa , aalajangersimagama tassani ukiiniarlunga .
56003013	Zenasi , inatsisinik ilisimasoq , Apollosilu angalanissaannut pilersorluarniarigit sumik amigaateqaleqqunagit .
56003014	Uaguttaaq ilagisatta ajunngitsuliorneq ilinniartariaqarpaat pisariaqartutigullu ikiuisarlutik , inuunerminni inerititaatsooqqunatik .
57001001	Paulusi , Kristusi-Jiisusi pissutigalugu parnaarussaasoq qatannguterpullu Timotheusi .
57001002	qatanngummullu arnamut Appiamut , sorsoqatitsinnut asanartumut Arkipposimut ilagiinnullu illit illunni katersuuttartunut .
57001007	Qatanngutiga ! Asanninnerit annertuumik uannut nuannaarutaallunilu tuppallersaataavoq illernartut uummataat ilikkut eqqissisarneqarsimammata .
57001010	Qinnuppara qitornara Onesimosi parnaarussaatillunga qitornartaarisara ,
57001014	Kisianni illit akuerseqqaartinnak qanoq iliuuseqarumanngilanga , illit ajunngitsuliornerit pinngitsaaliinermit pinnani kajumissutsinnit pisussaammat .
57001016	inussiatut isigineerulluni inussiaammilli pingaarnerulluni , tassaalluni qatanngut asanartoq . Uannummi taamaakkami ilinnut annerungaartumik taamaassaaq silarsuarmi maani Naalakkamilu !
57001022	Usi aamma : Ilissinni illusisimanissannut piareersaateqarniarit ; neriuppungami ilissinnut utertikkumaarissinga qinnussisarnisi pissutaallutik .
57001023	Kristusi-Jiisusi pillugu parnaarussaaqatima Epafrasip inuulluaqquaasi ,
57001024	aamma suleqatima Markusip , Aristarkip , Demasip Lukasillu .
58001001	Itsarsuaq Guutip qasseeriaqaluni assigiinngitsorpassuartigullu siuaasavut oqaluffigisarpai pruffiititigut ,
58001002	maannali ullut makkua naalerneranni oqaluffigaatigut ernermigut ; taannami tamanik kingornussisunngortippaa , taassumuunalu silarsuaq pinngortippaa .
58001003	Taanna Guutip naalannassusiata akisunneraa , pissusiatalu asserluinnaraa , suullu tamaasa atatippai oqaatsimigut pissaasutigut . Ajortivut minguersarneqartereeramigit ingippoq qutsinnermi Qutsinnerussaartup talerpiata tungaanut ,
58001004	inngilinillu pissaanerungaalerpoq kingornussaqarami atermik taakkua aqqinit annerungaartumik .
58001005	Kimummi inngilimut Guuti ima oqarsimanerpa : Illit erneraakkit , ullumi ernertaaraakkit , allamilu : Ataatagissavaanga , uangalu erneriumaarpara ?
58001006	Angajullilianilu silarsuarmut piseqqikkuniuk oqassaaq : Guutip inngiliisa tamarmik pallorfigissavaat .
58001007	Inngililli pillugit allassimasoqarpoq : Inngilini anorinngortippai kiffanilu inninngortillugit ikualasut .
58001008	Ernermulli : Issiavissaarsuit , Guuti , atassaaq naassaanngitsumik , kunngisut tigumiat tassaavoq tigumiaq naapertuilluarnerup nalunaaqutaa .
58001009	Eqqortumik iliorneq nuannaraat eqqunngitsuliornerlu uumigalugu , tamanna pillugu Guutip , Guutivit , tanissimavaatit uuliamik nuannaarnerup pianik , naligisannit salliutillutit .
58001010	Aamma : Illit , Naalagaq , pileqqaarneranniit nuna tunngavilerpat , qilak assavit pinngortitaraat .
58001011	Taakku suujunnaassapput , illilli atassaatit , taakku tamarmik annoraaminertut nungullariartorput ,
58001012	atisatut immutissavatit . Atisatut allanik taarserneqassapput , illilli taannaajuarputit , ukiutit naaffeqanngillat .
58001013	Kimummi inngilimut ima oqarsimanerpa : Talerpimma tungaanut inginniarit akeqqatit uannit tummarfiliunneqarserlugit illit isikkannut ?
58001014	Inngilimmi tamarmik tassaaginnarput anersaat kiffartortut , aallartitaasartut annassummik kingornussisussat ikioqqullugit .
58002001	Taamaattumik uatsinnut tusarliunneqartut sianigilluaqqissaarniartariaqarpavut sarfaanneqartutut qimakkiartoqqunatigit .
58002002	Oqaatsit inngilitigut oqaatigineqartut allaat atortuummata unioqqutitsinerillu naalanngitsuliornerillu tamarmik pisariaqagaannik pillaatissinneqarmata ,
58002003	qanoq taava uagut suneqanngitsuussaagut soqutaatinngikkutsigu annaanneqarneq ima angitigisoq Naalakkamit namminermit nalunaarutigineqaqqaarluni kingorna taassuma tusarnaartaanit uatsinnut aalajangersarneqartoq ?
58002004	Ilallugulu Guutip nammineq tamanna nalunaajaatigaa nalunaaqutiliamigut tupinnartuliamigullu malunnangaartuliamigullu assigiinngitsorpassuartigut namminerlu piumasani malillugu Anersaamik Illernartumik tunniussinermigut .
58002005	Silarsuarmimi pinngorumaartoq eqqartugarput inngilinut naalatsigitinngilaa ,
58002006	arlaannili ima nalunaajaasoqarpoq : Inuk suummat eqqaasarpiuk , inuup qitornaa suummat isumagisarpiuk ?
58002007	Sivikitsuinnarmik inngilinit nikanarninngortissimavat , naalannaammik ataqqinaammillu niaqorusersimavat ,
58002008	isigaasa ataannut pisissimavatit suusut tamaasa .
58002009	takuarpulli Jiisusi sivikitsuinnarmik inngilinit nikanarninngortitaasoq , anniartitaanini toquninilu pissutigalugit ataqqinaammik naalannaammillu niaqoruserneqarsimasoq , tassa toqumik misigisaqarnera Guutip saammaanneratigut tamanut iluaqutaasussaammat .
58002010	Guutimmi imminik pilluni immigullu tamanik atatitsisuusup ernerit amerlaqisut naalannarsisinniaramigit taakkua annannissaannik aqqutissiuisoq naalliuutitigut anguniakkamut ingerlatittariaqarpaa .
58002011	Illernartitsisummi illernartitaasullu ataataq taannaasoq ataatagaat . Taamaattumik qatanngutiminik taassallugit kannguginngilaa
58002012	oqarlunili : Aqqit nalunaajaatigissavara uanga qatanngutinnut , ilagiinni unnersiutigissavakkit ,
58002013	aammalu : Taanna tatigissavara , kiisalu : Maaniippugut , uanga qitornallu , Guutip uannut tunniussai .
58002014	Qitornaasut tamarmik uiniliummata aaqarlutillu , taava taanna taakkunatuttaaq ilertariaqarpoq toqumigut pissaaneerutitikkumallugu taanna toqup pissaaneranik peqartoq , tassa Diaavulu ,
58002016	Ikiorniagaami tassaanngillat inngilit , tassaappulli Aaperaap kinguaavi .
58002017	Taamaattumik tamatigorluinnaq qatanngutini assigilertariaqarpai tassaalerumalluni Guutip saani palasiunerusoq naakkinnittoq unneqqarissorlu inuit ajortaannik matuuisinnaasoq .
58002018	Nammineq usserneqarlunilu naalliutsitaagami usserneqartut ikiorsinnaavai .
58003001	Taamaattumik , qatanngutit illernartut ilissi , qilammit qaaqqussummik pisimasusi : Qiviarsiuk nassuerutitta apustilia palasiuneralu , Jiisusi ,
58003002	Guutimut ivertitsisiminut ilumoortuusoq , soorlu Mosesi Guutip illuani tamarmi taamaattoq .
58003003	Jiisusimi Mosesimit annerusumik naalannarnerusussaatitaavoq , soorlu illuliortoq illuliaminit ataqqinarnerutinneqartartoq .
58003005	Mosesi Guutip illuani tamarmi kiffaasutut ilumoortuugaluarpoq nalunaajaasuussalluni qaqugu tusarliunneqarumaartunik ,
58003006	Kristusili ernertut illuanut naalagaatitaasutut ilumoortuuvoq . Guutilli illua tassa uagut - nakimaassuseq usorsisimaarnerlu neriuutigisatsinnit pisut aalajangiusimaniarutsigit .
58003007	Taamaattumik , soorlu Anersaaq Illernartoq oqartoq : Ullumi nipaa tusaaniarsimasuugussiuttoq !
58003008	Uummatisi manngerteqinasigit , soorlu taamani pikitsitsinermi inoqajuitsumi ussigaanerup ulluani -
58003009	taamani siuaasassi misilinniarmannga usserniarlunga naak naammassisakka takoreersimagaluarlugit
58003010	ukiuni 40-ni . Taamaattumik narrutsaappakka eqqarleriit taakku , oqarpungalu : Tammartuaannarput uummatiminni , aqqutigisakkalu naluaat .
58003011	Taamaattumik kamanninni uppernarsaavunga : Uanga qasuersaarfissarititannut isinngisaannassapput .
58003013	ullulli tamaasa immissinnut oqaaqqissaaqatigiittaritsi " ullumi " qarallartillugu , ajortip salloqittaaneratigut manngertittoqaqqunasi .
58003014	Kristusimimi pissarsiassaqarpugut tatiginninneq aallaqqaataanili pigisarput naggatissaq tikillugu aalajangiulluinnarsimagutsigu ,
58003015	allassimavormi : Ullumi nipaa tusaaniarsimasuugussiuttoq ! Uummatisi manngerteqinasigit , soorlu taamani pikitsitsinermi -
58003016	kikkuuppammi tusarsimagaluarlugu taamaattoq pikitsitsisut ? Tassaannginnerpat taakku tamarmik Mosesi siulersortigalugu Egyptenimit aallarsimasut ?
58003017	Kikkuuppallu ukiuni 40-ni uumitsaassimasai ? Taakkuunnginnerpat ajortuliortut orlorartut timaat inoqajuitsumi qimaannakkat ?
58003018	Kikkullu uppernarsaaffigai qasuersaarfissarititaminut isissannginnerarlugit ? Taakkuunnginnerpat naalanngitsuliortut ?
58004003	Uagulli qasuersaarfissamut isersinnaavugut uppersuseqaratta , soorlu oqarsimasoq : Taamaattumik kamanninni uppernarsaavunga : Uanga qasuersaarfissarititannut isinngisaannassapput .
58004004	Ullut arfineq-aappaat pillugu allakkat ilaanni ima oqarsimavoq : " Suliani tamaasa naammassereerlugit Guuti ullut arfineq-aappaanni qasuersaarpoq . "
58004005	Maanili : " Uanga qasuersaarfissarititannut isinngisaannassapput . "
58004006	Tassa qasuersaarfissamut suli isertoqarsinnaagaluarpoq ; taakkulu siornagut nalunaarummik tipaatsunnartumik tusarlerneqareersimagaluartut isersimanngillat naalanngitsuliornertik pissutigalugu .
58004007	Taamaattumik aalajangeeqqippoq ullormik , " ullumi " usussamik , kingunerujussuarileraa Daavikkut oqalukkami oqaatigineqareersutut : Ullumi nipaa tusaaniarsimasuugussiuttoq ! Uummatisi manngerteqinasigit .
58004008	Josvammi qasuersaarfissamut isertissimasuuppagit tamatuma kingorna Guuti ullormik allamik taasaqarsimanavianngikkaluarpoq .
58004010	Qasuersaarfissarititaanummi isertoq aamma suliani naammassereerlugit namminneq qasuersaarpoq soorlu Guuti suliani naammassereeramigit taamaaliorsimasoq .
58004011	Taamaattumik qasuersaarfissamut isernissarput ilungersuutiginiartigu orlusoqaqqunagu naalasseriinnerit taakkua assingi pissutigalugit .
58004012	Ilumummi Guutip oqaasia uumavoq sunniisinnaassuseqarlunilu panamillu illuttut kiinalimmit ipinnerulluni . Magguttarpoq avissaartillugu tarneq anersaamit taamatullu aamma pateq saanermit , uummatip eqqarsaatai isumaalu eqqartuuttarlugit .
58004013	Pinngortitamik sumilluunniit taassumunnga ersinngitsoqanngilaq , suut tamarmik isaanut uleersimallutillu saqqumipput . Taannaavorlu iliornivut pillugit akisussaaffigisassarput .
58004014	Maannami palasiunersuaqaratta qilaat aqqusaarlugit qummukarsimasumik , tassa Jiisusimik Guutip erneranik , taava nassueruterput taanna aalajangiunniartigu .
58004015	Palasiuneqanngilagummi qajannassutsitsinni naakkiginnissinnaanngitsumik , kisianni tamatigut uagutsitut usserneqarsimasumik , ajorteqanngitsumilli .
58004016	Taamaattumik nakimanata sassarniarta saammaannerup issiavissaarsuanut , nallittorneqaqqulluta saammaanneqaqqullutalu piffissaq eqqorlugu ikiorneqaatissatsinnik .
58005001	Palasiunermi inoqatimi akornanni qinigaasoq kinaluunniit atorfimminut ivertinneqartarpoq inoqatini sinnerlugit Guutimut kiffartortunngorluni taakkua ajortaat pillugit tunissutinik pilliutinillu toqutassanik sassaassisuusarluni .
58005002	Ilisimaatsut tammarsimasullu misigeqatigisinnaavai namminertaaq inuugami qajannartoq ,
58005003	taamaattumillu imminut pilluni inoqatinilu pillugit pilliutinik ajortaaruteqqussutinik sassaassisariaqartarpoq .
58005004	Ataqqinaat taanna kialuunniit imminik pigilersinnaanngilaa , Aronitulli Guutimit atorfinitsinneqartariaqarpoq .
58005005	Taamattaaq Kristusi imminut palasiunertut ataqqinaasinngilaq , Guutili taamaaliorpoq oqarfigigamiuk : Illit erneraakkit , ullumi ernertaaraakkit ,
58005006	soorlulu aamma allami oqartoq : Illit palasiussaatit naassaanngitsumik Melkisedeki assigalugu .
58005007	Nunami inuugallarami nillingaarluni qullilillunilu qinuvoq torlulallunilu toqumit annaassisinnaasumut , qinnutaalu tusarneqarpoq Guutimik mianerinnittuummat .
58005008	Ernerugaluarluni naalliuutimigut naalanneq ilinniartariaqarpaa ,
58005009	angusassanilu angugamiuk naalatsiminut tamanut naassaanngitsumik annatsitsisunngorpoq
58005011	Tamanna pillugu oqaasissaqaraluaqaagut , kisianni nassuiaanissaq ajornakusooqaaq tusaaniarnermut eqeersimaarunnaarsimagassi .
58005012	Qangalili ajoqersuisunngorsimasariaqaraluarpusi , pisariaqalerporli Guutip oqaasiini ilinniaqqaagassanik ajoqersorneqaqqinnissarsi , allaammi immuttuinnartariaqalersimavusi tamuasarissanik nerisaqarsinnaanasi .
58005014	Nerisassalli tamuasarissat nerineqartussaapput inersimasunngorluarsimasuni piginnaassutsimik atortuinnarnerisigut sungiussisimasunit ajunngitsumik ajortumillu immikkoortitsisinnaalerlutik .
58006001	Taamaattumik Kristusi pillugu ilinniaqqaagassat imminiiginnarlugit inersimasunik ajoqersuinermut ingerlaqqittariaqarpugut , tunngaviliuteqqinnagit sulianit toqungasunit allamik isumataarneq Guutimullu upperneq ,
58006002	kuissummik assammillu patitsinermik aammalu toqusut makinnissaannik eqqartuussummillu naassaanngitsumik ajoqersuutit .
58006003	Guutillu peqquppatigut taamaaliorumaarpugut .
58006004	Ajornaqaaq allamik isumataarnissamut nutaanngortissallugit taakku qaammarsarneqareersimasut tunissummillu qilammit pisumik ilangeereersimasut , Anersaamik Illernartumik pissarsereersimasut
58006005	Guutillu oqaasiinik ajunngitsunik silarsuullu pinngorumaartup pissaaneranik ilangeereersimasut
58006008	kisianni kapinartulinnik naasupilunnillu naatitaqaraangami sussaajunnaartarpoq perloqqusaanissaalu aarlerinarsisarluni , ikuallagaanerlu naggatigisussaasarpaa .
58006010	Guutimmi iluaatsuunnginnami puiorsimanngilai suliasi asanninnersilu aqqanut takutissimasarsi illernartunik kiffartuussisimanissigut kiffartuussiuarnissigullu .
58006011	Kissaatigisarpulli mannaavoq tamarluinnassi naggatissaq tikillugu pisarnissitut ilungersorlusi pissarsiariniassagissi pisuussut neriugisap imarisaa ,
58006012	eqeersimaarunnaaqqunasi , malinniaqqullugilli uppernikkut nikallujuinnikkullu Guutip neriorsuutigisaanik kingornussisussat .
58006013	Guutip Aaperaat neriorsuiffigigamiuk imminik naqqissigaluni uppernarsaavoq allamik annerusumik naqqississaqannginnami ,
58006014	oqarlunilu : " Ilumut , pilluaqqujumaarpakkit , kinguaassatillu amerlisingaarumaarpakka . "
58006015	Taavalu Aaperaat erinitsajuilluni utaqqigami Guutip neriorsuutigisaanik tunineqarpoq .
58006016	Inuimmi uppernarsaasarput imminnit annerusoq naqqissigalugu , uppernarsaatillu akerliussutaagaluartut peertarpai pineqartorlu aalajangersartarlugu .
58006017	Guutip neriorsuutiminik kingornussisussaasunut erseqqilluinnartumik takutinniaramiuk piumasani qanoq aalajaatsigisoq tamanna uppernarsaatikkut qularnaveeqquserpaa .
58006018	Taamaalilluta aalajangersariikkani aalajaatsuni taakkunani marlunni Guutip sallunnginneranik naqissusiisuni qularnaatsumik tuppallersaatissaqarpugut - uagut neriugisaq siunitsinniittoq pissarsiaralugu qimarnguffissarsisimasugut .
58006019	Neriugisaq taanna tarnimut kitsatut ippoq , aalariartitassaanngitsoq isumannaatsoq annguttorlu saagorsuup iluatungaanut
58006020	Jiisusip uatsinnit siuarluni iserfigisaanut , palasiuninngorami naassaanngitsumik Melkisedeki assigalugu .
58007001	Melkisedeki taanna tassaavoq Salemimi kunngiusoq Guutimullu Qutsinnerussaartumut palasiusoq - taanna Aaperaamik parsiaasoq kunngit ajugaaffigereerlugit utermat pilluaqqusisorlu ,
58007002	Aaperaallu tamarmik qulinginik tunisaa . Aqqata nutsernera malillugu siullermik tassaavoq Iluarnermut Kunngi , kiisalu aamma tassaavoq Salemip kunngia , tassa Eqqissinermut Kunngi .
58007003	Ataataqarnanilu anaanaqanngilaq siuaasamilu allattorsimaffiannik peqarani . Ullut inuuffigisai aallaqqaateqanngillat inuuneralu naggateqarnani , kisianni Guutip erneranut assersuutaavoq palasiujuartuullunilu .
58007004	Takuniarsiuk taanna qanoq angitigisoq , taanna Aaperaap ataataanerpaap tiguakkami pitsaanersaasa qulinginik tunisaa .
58007005	Levip ernerisa palasinngortortaat inatsisini aalajangersakkat malillugit pissarsiat qulinginik pisussaapput inuiaqatiminnit , tassa qatanngutiminnit , naak taakkuttaaq Aaperaamik naggueqaraluartut .
58007006	Taassumali taakkua naggueqatiginngisaata pissarsiat qulingi Aaperaamit pivai taannalu Guutip neriorsuutaanik pigisaqartoq pilluaqqullugu .
58007007	Miserratigineqarsinnaanngilarli nikanarnerusoq pilluaqquneqarmat pissaanerusumit .
58007008	Pissarsiat qulinginik pisut tassaasaraluarput inuit toqujasuusut , maanili pineqartoq inuuinnartussatut nalunaajaatigineqartuuvoq .
58007009	Naatsumik oqaatigissagaanni : Aamma Levi tassaagaluarluni pissarsiat qulinginik tunineqartartussaq nammineq pissarsiat qulinginik tunniussisimavoq Aaperaat aqqutigalugu ,
58007010	naammi suli inunngorsimanngikkaluarluni siuaasamini taassumaneereerpoq taamani Melkisedekip parsiarmagu .
58007011	Anguniagaq anguneqarsinnaasimassagaluarpat Levikkut palasiussusiat aqqutigalugu - tamannami tunngavigalugu inuiaqatigiit inatsisitik pivaat - taavami sooq allamik saqqummersoqartariaqarpa Melkisedekitut palasiusumik , Aronip palasiussusia assiginagu palasiunerarneqartumik ?
58007012	Palasiussusermi allanngortinneqarmat inatsisittaaq pinngitsooratik allanngortittariaqarput .
58007013	Taannami matumani oqaatigisaq naggueqatigiinnut allanut pilliinermik suliaqartortaqanngitsunut ilaavoq .
58007014	Naluneqanngilarmi Naalagarput Judamit naggueqartoq , naggueqatigiillu taakku palasertaqarnerannik Mosesi oqaaseqarsimanngilaq .
58007015	Tamannalu erseqqinnerulersussaavoq saqqummertoqarpat palasimik allaasumik Melkisedekip assigisaanik ,
58007016	palasinngortitaasumik inatsisit uinikkut aalajangersumik naggueqartuunissamik piumasarisaat pinnagu , kisianni inuunerup pissaanera soraartussaanngitsoq tunngavigalugu .
58007017	Taannami ima nalunaajaatigineqarpoq : Illit palasiussaatit naassaanngitsumik Melkisedeki assigalugu .
58007018	Pineqarpormi peqqussut siornagut atortuugaluartoq atorunnaarsitaasoq sakkukippallaarami iluaqutaananilu -
58007019	inatsisimmi angusaqartitsinngillat - taartissatullu atortuulerpoq neriuutigisaq pitsaanerusoq Guutimut palligussinnaassutigisarput .
58007020	Tamanna pisimanngilaq uppernarsaanikkut ilumoortuunerarneqarnani , palasilli Levikkuusut uppernarsaanertaqanngitsumik palasinngorsimagaluartut
58007021	taanna palasinngorsimavoq Guutip uppernarsaaneratigut , ima oqarfigimmagu : Naalagaq uppernarsaavoq uppernarsaaninilu utertissanagu : Illit palasiussaatit naassaanngitsumik .
58007022	Taamaalilluni Jiisusi angerutsimut ajunnginnerusumut uppernaqutsiisuulerpoq .
58007023	Palasit allat amerlasuut kingoraartaattaraluartut toqup ataavatsaalimmatik ,
58007024	taanna soraartussaanngitsumik palasiussuseqarpoq nammineq ataavartuugami naassaanngitsumik .
58007025	Taamaattumik aamma naammalluinnartumik annaassinnaavai aqqutigaluni Guutimut pisut , tassa inuuttuinnartuugami qinnukkumallugillu .
58007026	Palasiunermi taama ittoq pisariaqartipparput - illernartoq ajortaatsoq , minguitsoq , ajortilinnit immikkoortitaasoq qilaallu qulaannut qutsissisitaasoq ,
58007027	palasiunertut allatut nammineq ajortini peqqaarlugit taavalu inuiaqatimi ajortaat pillugit ullut tamaasa pilliisariaqanngitsoq , ataasiaammik taamaalioreersimagami imminik pilliutiginermigut .
58007028	Inatsisit inuit qajannartut palasinngortittarpaat , kisianni oqaatsip uppernarsaatip inatsisinit nutaanerusup ivertippaa erneq anguniakkamut anngussimasoq ittuinnartussamik .
58008001	Maanna eqqartugassatsinni pingaarnerpaaq tassaavoq palasiuneqaratta Qutsinnerussaartup qilanni issiavissaarsuata talerpiata tungaani issiasumik
58008002	kiffartortumillu illernartuummi , Tupermi Naapeqatigiittarfimmi piviusumi , inunnit pinnani Naalakkamit namminermit napparneqarsimasumi .
58008003	Palasiuninngortitammi tamarmik ivertinneqartarput tunissutinik pilliutinillu toqutassanik sassaassisussaatillugit , taamaattumillu palasiuneq taannattaaq pilliutissaqartariaqarpoq .
58008005	Taakku kiffartortuupput illernartuummi qilammiittup assinginnaani tarrartaannaanilu Guutip ilitsersuutai malillugit sanaami taamani Mosesip Tupeq Naapeqatigiittarfik napparnialermagu , Guuti oqarmat : " Isumaginiaruk assilisassaq qaqqami ilinnut takutinneqartoq tamaat assilillugu sanassagakku . "
58008006	Maannali Kristusi annerujussuarmik kiffartuutissaqalerpoq akunnermiliuttuugami angerutsimut ajunnginnerusumut inatsisinik tunngaviligaasumut neriorsuutitigut ajunnginnerusutigut .
58008008	Angerutsimimi siullermi assuarai oqarami : " Ullut nalliukkumaarput , oqarpoq Naalagaq , taava Israelikkut Jaakukkullu nutaamik angerfigeqatigissavakka .
58008009	Angerutsip taassuma assigissanngilaa taamani siuaasaat tasiorlugit Egyptenimit anisikkakkit taakkununnga angerutigisara . Angerutsinniiginnanngillat taamaattumik sumiginnaarpakka , oqarpoq Naalagaq .
58008010	Kisianni angeruseq ullut nalliuppata Israelikkunnut angeruseriumaagara mannaavoq , oqarpoq Naalagaq : Inatsisinnik ilumiulissavakka uummataannullu allallugit , taakkualu Guutigissavaannga , uangalu innuttarissavakka .
58008011	Nunaqqatigiit qatanngutilluunniit imminnut ilinniartittarunnaassapput ima oqarlutik : " Naalagaq ilisimajuk ! " - tassa tamarmik minnernit annernut ilisimammannga ,
58008012	iluanngitsuliaannik isumakkeerfigissagakkit ajortuliaallu eqqaaqqinnagit . "
58008013	Angerutsimik nutaamik oqaluffigigamigit siulleq pisoqaalersippaa ; pisoqalisitarli pisoqaasorlu peerutilerput .
58009002	Toqqup initaa silarleq pisatsersugaavoq tassaniillutik qullilerfik nerriviusarlu timiusallu saqqumisitat . Ini taanna taaneqartarpoq : Illernartoq .
58009003	Saagorsuup aappaata tunuaniippoq ini taaneqartartoq : Illernarnerpaaq .
58009004	Tassaniipput pilliivik tipigissaatilliiffik kuultiusoq angerutsillu illerfia tamarmi kuultimik qallersimasoq . Taassuma iluaniipput qummuattaq kuultiusoq mannanik imalik Aronillu ajaappiaa naarlaanik avalequtitaarsimasoq aammalu allaffissiat angerutsip allassimaffii .
58009005	Angerutsip illerfiata qaavaniipput naalannassutsip kerubiutai saammaaffik taalutsersimallugu . Tamakkuli maanna sukumiisumik nassuiarneqassanngillat .
58009006	Tassa taanna taama aaqqissuunneqarsimavoq , inimullu silarlermut palasit isertuartuupput kiffartortillutik ;
58009007	aappaanulli palasiuneq kisimi isersinnaatitaavoq ukiumut ataasiaannarluni , aammillu nassataqanngitsuussanani nammineq inuiaqatimilu piaarinatik ajortuliatik pillugit pilliutissaminik .
58009008	Taamaalilluni Anersaap Illernartup ersersippaa ini paarleq atagallartillugu Illernarnerpaamut aqqut suli ammarneqanngitsoq .
58009010	Taakku nerisassanut imigassanullu minguersarnernullu assigiinngitsunut maleruagassat assigalugit tassaaginnarput nunami maleruagassat eqqortumik aaqqissuussinerup piffissaata tungaanut atortuugallartut .
58009011	Kisianni Kristusi tikiussimavoq palasiunerussalluni ajunngitsuutinut maanna atuutilersunut . Ingerlasimavoq tupikkut annerusukkut tamatigullu naammalluinnarnerusukkut , assannik sanaajunngitsukkut , tassa : silarsuarmi matumani pinngortitanut ilaanngitsukkut .
58009012	Savaasat angutivissat nersuteeqqallu aavannik pinnani kisianni nammineq aamminik nassataqarluni ataasiaammik Illernarnerpaamut iserpoq utertinneqaatissillutalu naassaanngitsumik .
58009013	Savaasammi angutivissat ussigillu angutivissat aavannik ussiullu arnavissap arsaanik serpartarneqarnikkut inuit mingussimasut illernarsarneqarsinnaappata qallikkullu minguitsunngortitaallutik ,
58009014	taava Kristusip anersaakkut ittuinnartukkut pilliutitut innarluuteqanngitsutut imminut Guutimut sassaattup nalunngeqatiginnissuserput ajunnginnerungaartumik sulianit toqungasunit eqqiarsinnaassavaa nammineq aamminik piiarlugit taamalu Guutimut uumasumut kiffartorsinnaalersilluta .
58009015	Taamaattumik Kristusi akunnermiliuttuulluni angerusisaamik atuutsitsisuuvoq qaaqqusaasut kingornussassaq ataavartussaq neriorsuutigineqartoq pissarsiariniassammassuk , toqugami inuit angeruseq siulleq atortuutillugu unioqqutitsinerminnit utertinneqaatissaannik .
58009017	Testamentimi aatsaat atuussinnaalersarpoq kingornussassiisup toquneratigut , taanna inuutillugu atuussinnaassuseqanngilluinnarami .
58009019	Mosesimmi Israelikkut tamaasa inatsisini inassutigineqartunik tamanik atuffatereeramigit tigusivoq nersuteeqqat savaasallu angutivissat aavannik imermillu savallu meqquinik aappillersakkanik isopimillu taakkuninngalu inatsisit allassimaffiat Israelikkullu tamaasa serpartarlugit
58009020	ima oqarluni : " Tassa aak angerutsip Guutip ilissinnut angerfigeqatiginnissutaata pia . "
58009021	Taamatullu aamma Tupeq Naapeqatigiittarfik immersakkallu guutisiornermi atortorisat tamaasa aammik serpartarpai .
58009022	Tassami inatsisit malillugit suut tamangajammik aammik eqqiarneqartarput , isumakkeerfiginninnerlu pisinnaanngilaq aammik kuisineqartinnagu .
58009023	Tassa pisariaqartuuvoq qilanniittunik issuaanerit pilliutitigut taamaattutigut eqqiarneqartarnerat , kisianni qilanniittut namminneq eqqiarneqartariaqarput pilliutinik taakkunanngarnit pitsaanerusunik .
58009024	Kristusimmi iserfigisaa tassaanngilaq illernartuut assannik sanaaq piviusup assilinerinnaa ; iserporli qilammut namminermut maanna Guutip kiinaata saanut sassarumalluni iluaqutissatsinnik .
58009026	Taassumatummi iliussagaluaruni silarsuup tunngavileqqaarneraniit qasseerpassuariarluni
58009027	Soorlumi inuit ataasiarlutik toqusussaasut kingornagullu eqqartuunneqarlutik ,
58009028	taamatut Kristusi ataasiaammik pilliutigineqarpoq amerlasuut ajortaat nammakkumallugit aappassaanillu tikiuteqqikkumaarluni ajorti pissutiginagu , kisianni imminik utaqqisut annaakkumallugit .
58010001	Inatsisimmi ajunngitsuutit nalliuttussat pissusiviat piginagu tarraannaannik pigisaqaramik pilliutitigut taakkuujuartutigut ukiut tamaasa nangeqattaarlutik sassaanneqartartutigut sassaassisut anguniakkamut anngutitissinnaanngilluinnarpaat .
58010003	Pilliutiniipporli ajorteqarnermik eqqaasinneqartarneq ukiut tamarluinnaasa .
58010005	Taamaattumik silarsuarmut iserami oqarpoq : Pilliutit toqutassat naatitanillu pilliutit piumasarinngilatit , timimilli piareersaapparma ;
58010006	pilliutit ikikkagassat ajortaaruteqqussutillu kissaatiginngilatit .
58010007	Taava oqarpunga : " Takuat , tikiuppunga - mappersakkami allaaserineqarpunga - piumasat malillugu iliorumallunga , Guuti . "
58010008	Oqaqqaariarluni : " Pilliutit toqutassat naatitanillu pilliutit , pilliutit ikikkagassat ajortaaruteqqussutillu piumasarinngilatit kissaatiginagillu " - naak tamakku inatsisit malillugit pilliutitut sassaanneqartaraluartut -
58010010	piumasaalu malillugu illernartitaavugut Jiisusi-Kristusip timaata ataasiaammik pilliutigineqarneratigut .
58010011	Palasit allat tamarmik kiffartuutertik ullut tamaasa ingerlattarpaat sassaattuartariaqartarlugillu pilliutit taakkuusut taamaattorli ajortaajaasinnaanngilluinnartut .
58010012	Palasiusorli una sassaassaqarpoq ajortit pillugit pilliummik ataasiinnavimmik soraajuitsumik atuuttussamik taavalu Guutip talerpiata tungaani issialerluni ,
58010013	tassanilu utaqqiinnarlugu akeqqami isikkaminut tummarfiliunneqarnissaat .
58010014	Pilliutikkummi ataasiinnakkut illernartitani piujuartussamik anguniakkamut anngutitissimavai .
58010016	" Kisianni angeruseq ullut nalliuppata taakkununnga angeruseriumaagara mannaavoq , oqarpoq Naalagaq : Inatsisinnik uummammiulissavakka iluannullu allallugit .
58010017	Ajortuliaat inatsisinillu unioqqititsineri eqqaamajunnaarpakka . "
58010019	Qatanngutit ! Jiisusip aava nakimaassutigaarput illernartuummut isersinnaannguutigalugu ,
58010020	aqqutikkut nutaakkut uumanartukkut ammaammatigut saagorsuakkut , tassa timimigut nunamiittukkut ,
58010022	Taamaattumik sassarniarta uummatitsigut ilumoorluta , uppernermi aalajaalluta uummatitsigut serpartarneqarnikkut ilerasuutaarutitaalluta timitsigullu imermik minguitsumik uffarsimalluta .
58010023	Neriugisatsinnik nassueruterput nikisitassaanngitsumik aalajangiunniartigu , neriorsuiserput unneqqarissuummat .
58010025	ilagiittut katisimasarnivut tamatigut peqataanngitsoorfigisarnatigit , soorlu ilaat taama ileqqoqartut , oqaaqqissaaqatigiittarniartali taamaaliornissaq suli pisariaqarnerulermat nalunnginnassiuk ullussaq qanillisoq .
58010026	Sallusuissummi ilisimalereeraluarlugu piaaraluta ajortuliorutta taava pilliutissaqarunnaassaaq ajortit pillugit ,
58010027	ilimagisassariligarpulli tassa eqqartuunneqarnissaq siooranangaartoq ilungersungaarnerlu ikualasutut ittoq akeqqanik nungutitsisussaq .
58010028	Mosesip inatsisaanik unioqqutitsisoq nallittorneqarnani toqusussaavoq ilisimannittut marluk pingasulluunniit nalunaajaataat tunngavigalugit .
58010029	Taava sakkortunerungaartumik pillartariaqartissannginnerpisiuk Guutip erneranik tullaarinnittoq angerutsillu aavanik nammineq illernartitaassutigisaminik nalinginnarinnittoq saammaannerullu anersaavanik mitalliisoq ?
58010030	Nalunngilarpummi kina ima oqarsimasoq : " Akiniut uanga pigaara , uangalu akiliiumaarpunga , " taavalu : " Naalakkap innuttani eqqartuukkumaarpai . "
58010031	Guutip uumasup assaanut tigusaritinnissaq amiilaarnaqaaq .
58010032	Eqqaamaniarsigit ullut siulliit , taamani qaammarsagaalereerlusi mikinngitsumik saassunneqartarsimagassi naalliutsitaallusilu ,
58010033	ilissi nammineq tamanut takusassiarisaallusi mitaatigineqaraangassi anniartitaallusilu , imaluunniit allat taama pineqartut peqatigigaangassigit .
58010034	Parnaarussaasummi naallioqatigisarpasi , pigisassinnillu arsaarneqaraangassi nuannaarlusi tamanna nammagiinnartarparsi nalunnginnassiuk ajunnginnerusumik aserortussaanngitsumillu pisuussuteqarlusi .
58010035	Taamaattumik nakimaatsuunersi igitassatut iperarniaqinasiuk , angingaartumik akissarsiassartaqarmat .
58010036	Nikallujuissusermi atorfissaqartipparsi Guutip piumasaa iliuuserisinnaajumallugu neriorsuutigisaalu pissarsiaralugu .
58010037	Qanittoralaannguanngorpormi tikiuttussap tikiuffissaa , tikiutinngitsuussanngilarlu .
58010038	Iluartorlu pigisara uppernikkut inuussaaq . Tassanngali nigorpat tarnima nuannarissanngilaa .
58010039	Uagulli ilaanngilagut tammassutaasumik nigortunut , ilaavugulli tarnitta annaanneqaatissaannik uppertunut .
58011001	Upperneq tassaavoq neriugisamik tatiginnilluinnarneq , takunngisamik qularuteqannginneq .
58011003	Uppernikkut paasivarput silarsuaq pinngortitaasoq Guutip oqaasiagut taamalu isigisarput sumit takussaasumit pilersinneqanngitsoq .
58011004	Uppernikkut Abelip Guutimut sassaappaa pilliut Kainip pilliutaanit annerusoq , tamatumuunalu nalunaajaatigineqarpoq iluartuusoq . Pilliutai pillugit Guutip oqaatigaa taamaattuusoq , uppernermigullu suli oqaluppoq naak toqoreersimagaluarluni .
58011005	Uppernikkut Enoki peerutitaavoq toqu misigeqqunagu , peerupporlu Guutip peerutitimmani . Nalunaajaatigineqarpormi Enoki peerutitaatinnani Guutimit iluarisaasimasoq .
58011007	Uppernikkut Noa ilimasaarneqarpoq suli takussaanngitsumik , Guutimillu mianerinnittuugami umiarsualiorpoq inoqutimi annaffissaannik . Uppernermigut tamatumuuna silarsuaq eqqartuuppaa namminerlu iluarneq uppernikkut kingornussassarilerlugu .
58011008	Uppernikkut Aaperaat naalappoq aallaqquneqarami , aallarporlu nunamut pigiligassaminut ornigassi nalullugu .
58011009	Uppernikkut nunami neriorsuutigisami takornartatut ittumi nunassippoq tupernilu ineqarluni Iisaaq Jaakulu neriorsuutigisamik kingornusseqataasussat peqatigalugit ;
58011010	utaqqivaami illoqarfik aalajaatsunik toqqavilik sanasua pinngortitsisualu tassaasoq Guuti .
58011011	Allaat Sara ernisuitsoq qitornartaarnissaminullu utoqqalivallaareersoq uppernikkut nukissaqartitaavoq kinguaariinnik tunngaviliinissamut , tassa tamatuminnga neriorsuisoq tatiginartuutikkamiuk .
58011012	Taamaattumik aamma angutip ataasiinnaviusup kinguaassisinnaajunnaareeraluartup kinguaavi qilaap ulloriaasut sissallu sioraasut kisissaanngitsutut amerlatigilerput .
58011013	Taaneqartut tamakku tamarmik uppersuseqarnertik pigalugu toqupput neriorsuutit suli eqquutinngitsut . Eqquunnissaat kisiat ungasianit takusinnaasimavaat ilassisimallugulu , nassuerpullu nunami takornartaallutik allamiuullutillu .
58011016	akerlianilli nunavissaq pitsaanerusoq kipitsavigaat tassa qilammiittoq . Taamaattumik Guutip taakku taakkualuunniit Guutiannik taaneqarneq kanngusuutiginngilai . Illoqarfissaammi tunngavilereersimavaa .
58011017	Uppernikkut Aaperaap misilinneqarami Iisaaq pilliutissatut sassaappaa ernituamilu pilliutiginissaanut piareerluni naak neriorsuutisereeraluarluni
58011018	imalu oqarfigineqarsimalluni : " Iisaamuna kinguaavi illit kinguaannik taaneqartassasut . "
58011019	Aaperaammi naatsorsuutigisimavaa Guuti ima pissaaneqartigisoq allaat toqusunit makititsisinnaalluni , tassanngalu assersuutikkut kingumut pivaa .
58011020	Uppernikkut Iisaap Jaaku Esauilu pilluaqquai piumaartussat eqqarsaatigalugit .
58011021	Jaakup toqulerami uppernikkut Josefip erneri marluk tamaasa immikkut pilluaqquai , ajaappissamilu tigummivianut palulluni Guutimut qinuvoq .
58011022	Uppernikkut Josefip Israelip qitornai Egyptenimit aninissaannik oqaluffigai naggatissani qanillimmat , peqqusiffigaalu toquguni saanermi qanoq pineqarnissaannik .
58011023	Uppernikkut Mosesi inoorlaaq angajoqqaavisa qaammatini pingasuni isertorpaat takugamikku nukappiarannguaq qanoq inequnartigisoq , kunngillu peqqussutaa ersitsaatiginngilaat .
58011024	Mosesi inersimalerami uppernikkut Faraop paniata erneranik taaneqaqqunngilaq .
58011027	Uppernikkut Egypteni qimappaa kunngip kamannera siooraginagu . Takussaanngitsumimmi isigisaqarlunilusooq pinertusaarpoq .
58011028	Uppernikkut poorski atulersippaa aammik tarngussinermik ilaqartillugu , angajulliliartatik Nungutitsisumit attorneqaqqunagit .
58011029	Uppernikkut Imaq Aappalaartoq nunatut panertutut ingerlavigaat , uffa Egyptenimiut taamaalioriaraluaramik ipisut .
58011030	Uppernikkut Jerikop qarmarsui uppikaapput Israelikkut ulluni arfineq-marlunni illoqarfik kaajallaqattaareermassuk .
58011031	Uppernikkut arnap atortittartup Rahabip naalasseriitsut toqoqatiginngitsoorpai alapernaarsuiartortitat eqqissinermik ilassigamigit .
58011032	Soormi eqqartueqqissaanga ? Piffissaq amigassagaluarpoq oqaluttuarissagaluarukkit Gideoni , Baraki , Samsoni , Jefta , Daavi , Samuelilu pruffiitillu ,
58011033	tassa taakku tamarmik uppernikkut naalagaaffinnik ajugaaffiginnissimasut , iluartumik iliorsimasut , neriorsuutinik eqquutitsivigineqarsimallutik , løvit qarninik matusillutik ,
58011034	ikuallannersuarnik qamitsillutik , panamit qununartumit aniguillutik , sanngiilligaangamik nakussatsinneqartarlutik , sorsunnerni pissarsuanngorlutik akeqqamillu sakkutoorpassuinik qimaatitsillutik .
58011035	Arnat toqusortatik makititaanikkut utertippaat , allat anniartitaallutik toqutaapput akiliunneqarluni iperarneqarnissaq piumanagu toqusunit makititaanissaq ajunnginnerusoq piumallugu .
58011036	Suli allat atortariaqarpaat mitaatigisaaneq iperartorneqarnerlu , allaammi kalunnernik qilersugaaneq parnaarussaanerlu .
58011037	Ujaqqanik milloorneqartarput , pilattugaallutik , panamik toqutaallutik angalaartariaqarlutilluunniit savat savaasallu amiinnaannik atisaqarlutik , ajorsartuullutillu annikilliortitaallutillu naalliutsitaallutillu .
58011038	Taama ajunngitsigigamik silarsuarmi maani inuussallutik naleqqutinngillat . Inoqajuitsuni qaqqanilu angalaartuartariaqarput qaarusunnilu qunnernilu najugaqarlutik .
58011039	Tamakku tamarmik uppertuunertik nalunaajaatigineqaraluartoq neriorsuutisiamik eqquunnerat angumerinngilaat
58012001	Uaguttaarmi nalunaajaasunik taama amerlatigisunik avatangerneqartugut nanertuisitsinnit tamanit ajortimillu uagutsinnik tigumminninniartumit peerniarta , angusassamullu siunitsinniittumut arpannitsinni tamatumani nikallujuilluta
58012002	Jiisusi uppernerup aqqutissiuussisua naammassisitsisualu tunaaralugu , taassuma nuannaarnissaq siunerminiittoq pillugu sanningasulik naammagalugu atorpaa kanngunarsaataanera soqutiginagu , maannalu Guutip issiavissaarsuata talerpiata tungaani issialluni .
58012003	Taamaattumik qasuleqqunasi nikalloqqunasilu isiginiarsiuk taanna ajortuliortunit taama assortorneqartigigaluarluni ilalaaginnartoq .
58012005	puiorsimavarsilu oqaaqqissaarut ernernut oqaaserisatut ilissinnut nipeqartoq : Ernera , Naalakkap perorsaanera asiginnaqinagu , avoqqaarinninneri nikalluutiginiaqinagit ,
58012006	Naalakkap asasani anusinngorsartarmagu erninilu asasani tamaasa pillartarlugit .
58012011	Perorsagaaneq sunaluunniit atuutsilluni iluaaginartuusaraluarpoq nuannersortaqarnani , kingunerisarpaali eqqissineq iluarnerlu .
58012012	Taamaattumik assaat qasusut seeqqullu nukillaartut pissatsissigit ,
58012013	narlumuinnarlu pisullusi ingerlagitsi nukillaarsimasoq pilluttooqqunagu ajorunnaarsitaaqqulluguli .
58012014	Noqqaassutiginiarsigit tamanik eqqisseqatiginninnissaq illernarsagaanissarlu , illernarsagaanani Naalagaq takuneq ajornarmat .
58012015	Sianiginiarsiuk Guutip saammaanneranik pinngitsoortoqaqqunagu aammalu sorlammik sungarnitsumik ajoqutaasumik naalersoqaqqunagu amerlasuunik toqunartoqalersitsisumik
58012016	Esauitullu ilumuunngitsuliortoqaqqunagu iluaatsuliortoqaqqunagulu , taassuma angajulliussutsi nerisassanut ataasiagassaannarnut akigimmagu .
58012017	Nalunngilarsimi kingorna pilluaqqussut kingornussarsiariniaraluaramiuk ajattugaasoq aamma qialluni allamik isumataarniaraluarami tamatumunnga periarfissinneqarsimanngitsoq .
58012018	Tikissimasasimi tassaanngillat inneq ikualasoq ersitsoq taarnersuarlu anorersuarlu
58012019	sulluartaatillu nipaa nipilu oqaasertaanik tusartut tusaqqikkumanngisaannik anitsisoq ,
58012020	tassa artoramikku naalakkiut manna : " Allaat nersut qaqqamik attuisoq ujaqqanik milloorlugu toqunneqassaaq . "
58012021	Takusarmi tataannangaarmat Mosesi oqarpoq : " Annilaarnermit uulippunga . "
58012022	Tikissimasasili tassaapput qaqqaq Zioni , Guutip uumasup illoqarfia , Jerusalemi qilammiittoq , inngilit tuusintilippassuit , nalliusseqatigiit
58012023	angajulliliallu ilagiit qilanni allanneqarsimasut eqqartuussisorlu tamanut Guutiusoq , iluartut anguniakkamillu angusisimasut anersaavi ,
58012024	Jiisusi akunnermiliuttuulluni angerusisaamik pilersitsisoq aallu eqqiaataasoq Abelip aavanit sakkortunerusumik oqaluttoq .
58012025	Sianiginiarsiuk oqaluttoq asiginnassannginnassiuk ! Ukumi nunami Guutip oqaasiinik nalunaarutiginnittumik asiginnaasut iluatsitsinngimmata , taava suli qularnannginneruvoq uagut iluatsitsissanngitsugut qilannit oqaluttoq tunukkutsigu .
58012026	Taamani nipaata nuna sajutsippaa . Maannali ima neriorsuisimavoq : " Suli ataasiarlunga nuna piinnarnagu , kisianni aamma qilak sajutsissavara . "
58012027	Oqarami : " suli ataasiarlunga " , tamatumuuna ersersippaa suut pinngortitaannaagamik aalatinneqarsinnaasut allanngussasut aalatinneqarsinnaanngitsut ataannaqqullugit .
58012028	Taamaattumik naalagaaffik aalajaatsoq pigileratsigu qujassutigisigu , qujamasullutalu Guuti kiffartuunniartigu tamanna piumasarimmagu mianerinnilluta ataqqinnillutalu .
58012029	Guuterpummi tassaavoq inneq nungutitsisoq .
58013001	Qatanngutigiittut asaqatigiinnersi atattuinnartissiuk .
58013002	Inoroorsaartarnissarsi puioqinasiuk , inoroorsaartut ilaat namminneq sianiginngisaminnik inngilinik illusisitsisarsimammata .
58013003	Eqqaamasarniarsigit parnaarussaasut , parnaarussaaqataasutut misigisimallusi , taamatullu aamma naalliutsitaasut , ilissimi aamma timeqarassi .
58013004	Aappariinneq tamanit ataqqineqassaaq , aappariillu siniffiat minguitsuussaaq . Guutimmi eqqartuukkumaarpai kinguaassiuutitigut inuunerluttut allasiortullu .
58013005	Aningaaserituussutsissi qanoq inuunissarsi aalajangissanngilaa , pigisasili naammagisigit . Guutimi nammineq oqarpoq : " Iperassanngilakkit imminiiginnassanallu . "
58013006	Taamaattumik nakimanata oqarsinnaavugut : Naalagaq ikiortigaara , sioorassanngilanga , inuup qanoq iliorfigisinnaagaminga ?
58013008	Jiisusi-Kristusi ippassarlu ullumilu naassaanngitsumillu taannaavoq .
58013009	Ajoqersuutinit allanertanit nalinginnarnit tammartitaaqinasi , pitsaasuummat inuup uummataata saammaannikkut nakussatsinneqartarnera , nerisassatigut aalajangersimasutigut pinnani ; nerisassanimmi aalajangersimasunik pingaartitsisut taamaaliornertik iluaqutigisimanngisaannarpaat .
58013010	Pilliiveqarpugut Tupermi Naapeqatigiittarfimmi kiffartortut nerisassaminnik piffigisassarinngisaannik .
58013011	Nersutimmi aavat pilliutitut ajortaaruteqqussutitut palasiunermit illernartuummut eqqunneqareeraangat timaat tammaarfiup avataani ikuallanneqartarput .
58013012	Taamaattumik aamma Jiisusi illoqarfiup isaaffiata avataani anniartitaavoq inuit nammineq aamminik illernartissagamigit .
58013014	Maanimi illoqarfeqanngilagut ataavartussamik , illoqarfittaassarli tikinniarsaraarput .
58013015	Taamaattumik Guuti taassumuuna pilliivigiuartigu qujaniutinik , tassa qarlut aqqanik nassuerutiginnittut inerititaannik .
58013016	Puiunngisaannarsigittaaq ikiuisarneq tukkornerlu , pilliutit taama ittut Guutip iluarisarimmagit .
58013017	Siulersortisi naalassigit peqqusaallu maleruarlugit , taakkuami tarnisi pigaappaat nalunnginnamikku taakku pillugit akisussaatitaajumaarlutik . Taamaaliorsinnaalit nuannaarlutik anersaarulunnatilli ; taamaanngippammi ilissi tamanna atugarliuutigissavarsi .
58013018	Qinnuttarniartigut , nalunngilluaratsigu ilerasuutissaqarnata , tamatigummi eqqortumik iliorumasaraluaratta .
58013020	Guutip eqqissisitsisup savaatit paarsisuunerannik , Naalakkatsinnik Jiisusimik , toqusunit makititsisup angerutsip soraajuitsup aavatigut ,
58013023	Ilisimatissavassi qatannguterput Timotheusi parnaarussaajunnaarsitaasimammat . Piaartumik tikiutissappat aapparalugu tikeraarumaarpassi .
59001001	Jaakup , Guutip Naalakkallu Jiisusi-Kristusip kiffaata , naggueqatigiit aqqaneq-marluusut tamanut siammarsimasut inuulluaqquai .
59001002	Qatanngutikka , tamalaanik misilinneqartarnisi nuannaarutigiinnartassavasi ;
59001005	Ilisimassutsimigulli inorsartumik ilaqarussi taassuma qinnutigissavaa ilisimassuseq Guutimit avoqqaarlernani naammalluinnartunik tamanut tunisisartumit , taava piumaarpaa .
59001006	Upperlunili qinussaaq , qularnani ; qulartummi assigaa immap malinga anorip aalatitaa qaraartitaalu .
59001008	isummani saqittuartuummat inuuserisanilu allanngorartuartuulluni .
59001010	pisuullu nikanassutsi , narsaammi naasuisut ililluni suujunnaarumaarami .
59001011	Seqineq nuisarpoq kissassutsiminillu narsaat uulinertittarlugu , taavalu naasui nakkaasarput kusanassuseerullutik ; taamatuttaaq pisooq peruttulernermi nalaani naasutut toqussaaq .
59001012	Pilluarpoq inuk misilinneqarnermini pinertusaartoq , misilinneqarninimi attakkuniuk piumaaramiuk ajugaasumut niaqorusiussassaq inuussutaasoq Guutip asasiminut neriorsuutigisaa .
59001014	Kinaluunniit usserneqartarpoq nammineq pilerissutsiminit nassataritilluni kajumitsatsitaallunilu ;
59001015	pilerissutsillu ilumileraangami ajorti erniarisarpaa , ajortillu inersimaleraangami toqu erniarisarpaa .
59001017	Tunissutit ajunngitsut naammalluinnartuusullu tamarmik pavannga qaamasut ataataannit allanngorneq ajortumit alanngerarfigineqanngitsumilluunniit pisarput .
59001018	Piumasani malillugu oqaatsikkut sallusuissutaasukkut erniaraatigut pinngortitamini inereqqaataaqqulluta .
59001019	Manna ilisimassavarsi , qatanngutikka asanartut : Kinaluunniit tusarasuartarli , kisianni oqalukkumaataartuulluni kamajaatsuullunilu ,
59001020	inuummi kamannera Guutip iluarisaanik sumilluunniit kinguneqarneq ajorpoq .
59001021	Taamaattumik minguttuussuseq tamaat ajungaassuserlu tamaat iperarsigit , qanilaarlusilu oqaaseq ilissinnut ikkussaasimasoq tarnissinnillu annatsitsisinnaasoq ilassiniarsiuk .
59001022	Oqaaseq tusaaginnarnagu maleruarsiuk , taamaaliunngikkussi immissinnut salloqittaqinaasi .
59001025	Kiffaanngissutsilli inatsisaanik naammalluinnartunik isumaliutiginneqqissaartoq aalajangiussisorlu , tusakkaminik puigutuujunani suliassamillu naammassinnittartuulluni , taanna taamaaliornermigut pilluarumaarpoq .
59001026	Guutisiortuusorisoq oqqaminilli naalatsitsinani imminik salloqittarpoq ; taassuma guutisiornera sussaanngilaq .
59001027	Guutisiorneq minguitsoq piviusorlu Guutimut Ataatatsinnut tassaavoq iliarsunnik uillarnernillu atugarliuutilinnik isumaginninneq imminillu mingutsinneqatsaalineq silarsuarmit .
59002001	Qatanngutikka , Naalakkatsinnut Jiisusi-Kristusimut naalannartitaasumut uppertuusinnaanngilasi kinaassusersiortuugussi .
59002005	Tusariaritsi , qatanngutikka asanartut : Guutip silarsuarmi piitsut qinersimannginnerpai uppernikkut pisuujusussanngortillugit kingornussisussanngortillugillu naalagaaffimmik imminik asannittunut neriorsuutigisaminik ?
59002007	Taakkuunnginnerpat atermik ajunngitsumik ilissinnut taaguutigineqartumik mitallersut ?
59002008	Allakkani inatsit akimasoq imaattoq naalakkussiuk : " Tullit ilittut asassavat , " taava eqqortumik iliorpusi ,
59002009	kinaassusersiorussili ajortuliorpusi inatsisillu namminneq unioqqutitsisutut qulaassavaasi .
59002010	Inatsisinik tamarmiusunik maleruaagaluartoq ataasiinnannguakkulluunniit unioqqutitsiguni taava tamaasa pisuutitaaffigilerpai .
59002011	Oqartoq : " Allasiussanngilatit , " aamma oqarpoq : " Inuassanngilatit . " Allasiunngikkaluarlutimmi inummik toqutsiguit taamaaliornikkut inatsisinik unioqqutitsisunngorputit .
59002012	Oqaluttassaasi iliuuseqartassallusilu kiffaanngissutsip inatsisai malillugit eqqartuunneqartussatut .
59002013	Eqqartuussummi taanna naakkittaatsuuvoq naakkittartuunngitsunut ; naakkittarnerup eqqartuussut ajugaasimaarutigaa .
59002014	Qatanngutikka , sumut iluaqutaassava inuk oqarpat uppertuulluni sulianilli takutitassaqarnani ? Uppernerup taama ittup annaassinnaassanerlugu ?
59002015	Qatanngummik angummik arnamilluunniit atisassaqanngitsoqarpat nerisassaqanngitsoqarlunilu
59002016	arlassilu oqarfigippagit : " Eqqissillusi aallarniaritsi , aamma oqortunik atisiniarisi naammatsillusilu nerillusi , " uffalu timikkut pisariaqagaannik tuninagit - taava tamanna sumut iluaqutaassava ?
59002017	Upperneq aamma taamaappoq : Immini , tassa sulianik ilaqarnani toqungavoq .
59002018	Akerliliiumasoqarsinnaavorli : " Inuit ilaat uppertuusarput allallu sulianik takutitassaqartarlutik . " Taavami uppernerit sulianik ilaqanngitsoq uannut takutiguk , taava uanga uppernera suliakkut ilinnut takutissavara .
59002019	Ilumoortumik upperputit Guutip ataasiussusia upperigakku ; anersaapiluittaaq taama upperput uulillutillu .
59002020	Sianiitsutit , uppernarsaaseqquiuk uppernerup sulianik ilaqanngitsup inerititaqartannginnera ?
59002021	Ataatarput Aaperaat ernini Iisaaq pilliutitut pilliivimmut sassaakkamiuk suliamigut iluartuutitaannginnerpa ?
59002022	Takuat , uppernera suliaalu sunneeqatigiipput suliaatigummiuna uppernera naammatsittoq .
59002023	Taamaalillutik oqaatsit allakkaniittut uku eqquupput : " Aaperaap Guuti upperaa , tamannalu taassumunnga iluartuutitaassutaavoq . " Guutillu ikinngutaanik taaneqarpoq .
59002024	Tassa paasivarsi inuk suliamigut iluartuutitaasartoq , uppernerinnarmigut pinnani .
59002025	Aammattaaq arnaq atortittartoq Rahabi alapernaarsuiartortitanik ilassinnikkami aqqutikkullu allakkut aniguisikkamigit suliamigut iluartuutitaannginnerpa ?
59002026	Soorlumi timi anersaartunngitsoq toqungasoq , taamattaaq upperneq sulianik ilaqanngitsoq toqungavoq .
59003002	Tamatta amerlasuunik kukkussuteqartarpugut . Oqalunnermigut kukkussuteqartanngitsoq naammalluinnartuuvoq timiminillu tamarmiusumik naalatsitsisinnaasuulluni .
59003006	oqaq-una aamma innerusoq . Silarsuartut iluaatsutut oqaq timitta avataannut ilaavoq ; taassuma timi tamakkerlugu tunillattarpaa , inuunerup assakaasua ikuallatsillugu namminerlu Anniarfimmit ikuallatsitaalluni .
59003008	inoqanngilarli oqqamik naalatsitsisinnaasumik . Oqaq ajortumeeriniartuartuuvoq toqunartumillu toqussutaasartumik ulikkaarluni .
59003009	Taassuminnga Naalagaq Ataatarlu unnersiutigisarpavut , taassuminngalu inuit Guuti assilillugu pinngortitaasut perloqqusarlugit .
59003012	Qatanngutikka , figenequt oliveninik inerititaqarsinnaanerpa , viinnequlluunniit figeninik ? Naagga , taamatuttaaq puilasumit tarajuusumit imeq tarajuunngitsoq pinavianngilaq .
59003015	Ilisimassuseq taamaattoq pavannga pinngilaq , atasuullunili nunamut tarnimullu anersaapilummullu .
59003017	Ilisimassuserli pavannga pisoq pingaarnerpaamik minguitsuuvoq , tamatumalu saniatigut eqqissinermik nuannarisaqartuuvoq , saamasuulluni , ilakkuminartuullunilu , nallittuingaartuulluni , ajunngitsunik inerititaqarluni , kinaassusersiortuunani unneqqarissuullunilu .
59003018	Iluarneq eqqissinermi siaruartikkat inerititaraat , eqqissisitsisullu pisassaraat .
59004001	Sooq akornassinni sorsunneqalersarpa saqitsaanneqalersarlunilu ? Imaanngila pileritsannisi avatini timissinniittuni akiuuttarmata ?
59004003	imaluunniit qinugaluaraangassi suallassanasi , tassa ajortumik qinusarassi pileritsannissinnilu atornerlunniaannartarlugu .
59004004	Allasiortuususi , nalugassiuk silarsuarmut ikinngutaaneq tassaasoq Guutimik akerartuineq ? Silarsuarmut ikinngutaajumasoq Guutimut akeranngortarpoq .
59004005	Isumaqarnerpisiluunniit Allakkat asuliinnaq ima oqartut : " Guutip anersaaq uatsinni ineqartitani nikallujuilluni kipitsavigaa ;
59004006	saammaannerli annerusoq tunniuttarpaa . " Taamaattumik ima oqaaseqarpoq : Guutip makitasuut akerartorpai , qanilaartulli saammaattarpai .
59004007	Taamaattumik Guutimut naalatsigitinniaritsi ; Diaavululu akerartorsiuk , taava ilissinnit qimaassaaq .
59004008	Guuti qaninniarsiuk , taava taanna ilissinnut qanillissaaq . Ajortiliususi , assasi ipiiarsigit ; isumassigut marluususi , uummatisi salissigit !
59004009	Naakkinassutsissinni aliasugitsi qiallusilu . Illarnersi taarserneqarli aliasunnermik , nuannaarnersilu isumanerlunninngorli .
59004010	Naalagaq maniguuffigisiuk , taava akitsisissavaasi .
59004011	Qatanngutit , ingoqattaateqinasi . Qatanngumminik ingutsisup qatanngumminilluunniit eqqartuussisup inatsisit inguppai eqqartuullugillu . Inatsisilli eqqartuukkukkit inatsisit malillugit iliortuunngilatit eqqartuussisuuvutilli .
59004013	Maannalu ilissi oqartartusi : " Ullumi aqaguluunniit illoqarfiit arlaannukassaagut ukioq ilivitsoq tassaniilluta niuerniassalluta iluanaarniassallutalu , "
59004014	ilissi inuunissi aqagu qanoq innissaanik ilisimasaqanngitsusi , tassaaginnarpusi pujoq ersersimatsiaannariarluni peeruttoq .
59004015	Ima oqartariaqarnerugaluarpusi : " Naalakkap peqquppatigut inuussaagut ima imalu iliorsinnaassalluta . "
59004017	Ajunngitsumimmi iliorneq suusoq ilisimagaluarlugu ajunngitsuliunngitsoq ajortuliortuuvoq .
59005001	Maannalu ilissi pisuujususi ! Naalliunnartut ilissinnut nalliukkumaartut pillugit qiallusilu nimaassaasi .
59005002	Pisuussutisi asiupput atisasilu qillaalaanit nerineqarput ,
59005003	kuultiutisi sølviutisilu manngertornerput ; manngertornerlu tamanna qanoq iliornissinnik unnerluussisuujumaarpoq , innertullu uinisi nungussavai . Ullunut kingullissanut pisuussutinik katersuivusi ;
59005004	eqqarsaatigisiuk narsaatissinni sulisut akissarsiassaralui akilinngitsuukkasi qilammut nilliammata katersuisullu nillianerat Katersaarsuit Naalagaata siutaanut anngummat .
59005005	Nunami maani inuusimavusi peqangaarlusi inuulluangaarlusilu , ullormut toqoraaffissamut puallarserlusi !
59005007	Qatanngutit , erinitsannaveersaarlusi Naalakkap tikiunnissaa utaqqisiuk . Eqqaamaniarsiuk naasorissaasup erinitsajuilluni nunap inerititassai pingaaqisut utaqqisariaqartarai ukiakkut upernaakkullu siallerfigineqareerserlugit .
59005008	Aamma ilissi erinitsannaveersaassaasi uummatisilu nakuussuseqalersillugit , Naalakkap tikiunnissaa qanillimmat .
59005009	Qatanngutit , immissinnut puffassimaffigiunnaarniaritsi , eqqartuunneqaqqunasi ; eqqartuussisussaq matup killinganeereerpoq .
59005010	Qatanngutit , pruffiitit Naalakkap aqqani oqalussimasut maligassariniarsigit atugarliuutit naammagittarluni atornissaasigut .
59005011	Pinertusaartummi pilluarnerartarpavut . Jobip pinertusaarnera tusareerparsi paasereerlugulu Naalakkap naggataatigut qanoq iliorfigigaa ; Naalagarmi nallittuingaarpoq saammaassingaarlunilu .
59005012	Mannali tamanit pingaarneruvoq , qatanngutikka : Uppernarsaaniaqinasi qilalluunniit nunaluunniit sunaluunniit alla uppernarsaassutigalugit ; angernersili imaakkili : Aap , naaggaarnersilu : Naagga - eqqartuussassanngoqqunasi .
59005013	Naalliuttumik ilaqarussi taanna qinuli ! Nuannaartoqaruni taanna erinalimmik unnersiutiginnikkili !
59005014	Akornassinni napparsimasoqaruni taassuma ilagiit utoqqaanertaat qaaqqussavai , taakkualu Naalakkap aqqani uuliamik tanissavaat qinnullugulu .
59005015	Uppernikkut qinnutaasup napparsimasoq annaatissavaa , Naalakkallu ajorunnaarsissavaa ; ajortulisimagunilu isumakkeerfigineqassaaq .
59005016	Taamaattumik ajortissinnik anngiiarfigeqatigiigitsi , immissinnullu qinnuteqatigiigitsi ajorunnaarsitaaqqullusi ! Iluartummi qinnutaa sunniisaqaaq kimittoqigami .
59005017	Elia inuuvoq uatsitut atugaqartartoq ; sialleqqunagu qinummat nunami siallinngilaq ukiuni pingasuni qaammatinilu arfinilinni .
59005018	Qinoqqimmallu qilak siallersitsivoq , nunallu inerititassani kingumut naalersippai .
59005019	Qatanngutikka , sallusuissummit nigorluni tammartajaartumik ilaqarussi arlassilu taanna utertikkuniuk ,
59005020	taava ilisimassavaa ajortilimmik tammartajaarfianit utertitsisoq taassuma tarninganik toqumit annatsitsisuummat ajorterpassuarnillu matoorisuulluni .
60001001	Petrusi , Jiisusi-Kristusip apustilia .
60001002	Guutillu Ataatap siumut aalajangiineragut Anersaamit illernarsisinneqarlutik qinigaasimasunut naalattuussallutik Jiisusi-Kristusillu aavanik serpartarneqartussaallutik .
60001003	Unnersiutigineqarli Guuti Naalakkatta Jiisusi-Kristusip Ataataa , naakkinninnersuani naapertorlugu Jiisusi-Kristusip toqusunit makinneratigut ernioqqissikkamisigut neriugisamut uumasumut -
60001004	kingornussassamut aserortussaanngitsumut , mingutsinneqartussaanngitsumut toquliortussaanngitsumullu qilanni paarineqartumut pisassarititaalluni ilissinnut
60001005	Guutip pissaaneranit uppernikkut sernigineqartunut annannissamut ullussani kingullerni saqqummissalluni piareersimasumut .
60001006	Tamanna pillugu qiimmattassaasi , naak pisariaqassappat maanna sivikitsumik atugarliortassagaluarussi misiligaanertigut tamalaatigut ,
60001007	uppersusersi kuultimit innikkut misiligaasaraluarluni nungujasumit erlinnarnerungaartoq misilinneqarnermini atasinnaaqqullugu nersornaatigineqaqqullugulu naalannaatigineqaqqullugulu ataqqinaatigineqaqqullugulu Jiisusi-Kristusi saqqummersinneqarpat .
60001008	Taanna takusimanngikkaluarlugu asavarsi , isiginngikkaluarlugu maanna upperfigisarsi , qiimmattaatigissavarsili tipaatsunnermik asseqanngitsumik naalannarsisitaasumik ,
60001010	Annannissaq taanna tassaavoq pruffiitit paasiniaqqissaartagaat eqqarsaatigeqqissaartagaallu saammaanneqarnissarsi siulittuutigisaraangamikku .
60001011	Tassamiuna eqqarsaatigeqqissaarsimagaat qaqugu qanorlu ililluni nalliukkumaarnersoq piffissaq taanna Kristusip anersaavata imminniittup uparuartugaa Kristusip anniarnissaa kingornatigullu naalannarsinissaa siumut nalunaajaatigigamigit .
60001012	Tamakkununnga saqqummiunneqarpoq imminnik pinnatik ilissili kiffartuukkaasi siulittuutigigamikkit tamakku maanna Anersaakkut Illernartukkut qilammit aallartitaallutik iivangkiiliumik ilissinnut tusarliussisutigut nalunaajaatigineqartut tamaasa - tassaappullu inngilit paaserusungaaraluagaat .
60001013	Taamaattumik eqqumaniaritsi isummassigullu piareersimallusi qiterusersimallusi , saammaannerlu Jiisusi-Kristusi saqqummersinneqarpat ilissinnut tunniunneqartussaq kisiat neriuutigisiuk .
60001014	Meeqqatut naalattutut nalusuugallarassi kajungerisasi ileqquliunniaqinasigit ,
60001015	Soorlu qaaqqusisersi illernartuusoq ilississaaq inuunissigut tamatigut illernartuussaasi ,
60001016	allassimavormi : " Illernartuussaasi uanga illernartuugama . "
60001017	Ilissili taanna kinaassusersiornani suliaat naapertorlugit tamanik eqqartuussisartoq Ataatatut torlorfigisarassiuk maani allamiuinnaagallarnissinni mianeralugu inuussaasi .
60001018	Ilisimavarsimi ileqqussinnit piunngitsunit siuaasassinnit kingornussassinnit utertinneqarsimannginnassi sølvi kuultiluunniit nungujasut akigalugit ,
60001019	akiliunneqarsimallusili Kristusip aavanik erlinnartumik , soorlu savaaqqap assuarnaatsup innarluuteqanngitsuusullu aavanik .
60001020	Silarsuummi tunngavilerneqanngikkallarneraniilli tamatumunnga qinerneqareersimavoq , maannali ullut naggatissaanni aatsaat ilissi pissutigalusi saqqummersinneqarluni .
60001023	Ernioqqissimavusimi naatsiiassakkut aserujasukkut pinnasi , kisianni aserujuitsukkut , tassa Guutip oqaasiagut uumassusilikkut ataavartukkullu ,
60001024	tassami inuit tamarmik ivikkatut ipput , alutornassusiallu narsaatip naasuisut . Ivikkat toquliortarput naasullu sikkersui katattarlutik .
60001025	Naalakkalli oqaasia naassaanngitsumik atavoq .
60002001	Taamaattumik ajussuseq tamaat ilumuunngissuserlu tamaat , iluartuusaarneq , sinnganeq ingutsinerlu iperarsigit ,
60002002	inoorlaannguatullu kajungerisiuk oqaatsip immua minguitsoq taassumuuna alliartorsinnaaqqullusi annannissamut ,
60002003	ilumummi ussereersimagassiuk Naalakkap ajunngissusia .
60002004	Ornissiuk taanna , ujarak uumasoq inuit narrugisaat , Guutilli qinigaa erlinnartuutitaalu ,
60002005	ilississaarlu ujaqqatut uumasutut illuliaritinniaritsi tassaalerlusi Anersaap pii , palaseqatigiit illernartut pilliutinik Anersaap piinik Jiisusi-Kristusikkut Guutimut ilassiuminartunik sassaassissussat .
60002006	Allakkanimi ima allassimasoqarpoq : Takuat , Zionimi ilivara ujarak teqeqqussaq , qinigaq erlinnartorlu . Taassumunnga uppertoq pakatsisinneqassanngilaq .
60002007	Ujarak taanna ilissinnut uppertunut erlinnartuuvoq ; uppinngitsunulli ujarak taanna illuliortut narrugisaat ujaraalerpoq teqeqquulluni tunngaviusoq ,
60002008	tassaalerporlu ujarak naakkiuffissaq , qaarsoq orluffissaq .
60002009	Ilissili tassaavusi eqqarleriit qinikkat , palaseqatigiit kunngikkormiuusut , inuit illernartut , innuttassarsiat , Guutip ilissinnik taartumit qaamasuminut tupinnaqisumut nooqqullusi qaaqqusisup pissaaneranik nalunaajaasussat ,
60002010	ilissi siornagut innuttarineqanngitsusi , maannali Guutimut innuttaasusi , ilissi nallittorneqanngikkaluartusi , maannali nallittorneqalersusi .
60002011	Asasakka ! Oqaaqqissaarpassi allamiuusutut takornartaasutullu inuutillusi uinngup pilerigisai tarnimut sorsuttut ileqqoreqqunagit .
60002012	Guutimik nalusut akornanni ajunngitsumik inuugitsi , tamatumuunarpiaq taakkua ilissinnik pinerluttuuneraallutik mamarliisartut takusinnaaniassammatigit suliasi ajunngitsut taakkunuunatigullu Guuti unnersiutigisinnaaniassammassuk ullormi takusarneqarfissami .
60002013	Naalagaq pillugu naalatsigitigitsi inuit aaqqissuussaannut sunulluunniit , naalagaasoq kunngiuppat
60002015	Guutimmi piumasaraa ajunngitsuliornissigut inuit sianiitsut siuneqanngitsullu qarngi matussagisi ;
60002016	kiffaanngitsuuvusimi , tamannalu iluaatsuliornermut isertuiniutigissanngilarsi , Guutilli kiffaasut atussavarsi .
60002017	Kikkuugaluartulluunniit ataqqisigit , qatanngutit asasigit , Guuti mianerisiuk , kunngilu ataqqisiuk .
60002018	Ilissi kiffaasusi naalakkassinnut naalatsigitissaasi ataqqingaarlugit , ajunngitsut saamasullu piinnarnagit , ingasattumillu piumasaqaraluarpata allaat .
60002019	Qutsatissaavormi inuk Guuti eqqaamallugu nammineq pisuunani atoruminaatsunik atugaqartoq naammagalugit .
60002020	Nammineq kukkunersi pillugu naalliutsitaanissinni naammagittarussi tamanna nersorneqaatigissanngilarsi . Ajunngitsuliornissinnili erloqisitaatillusi naammagittarussi tamanna Guutimut qujassutissaavoq .
60002021	Tamatumunngami qaaqqusaavusi Kristusi aamma anniartitaammat ilissi pillusi maligassamillu qimatsivigalusi , tumini atuarlugit malinnaaqqullusi :
60002022	Taanna ajortuliunngilaq , peqquserlunnermillu qanermiugisaqanngilaq ,
60002023	oqaasipiluunneqarami oqaasipiluummik akissuteqanngilaq , anniartitaanermini sioorasaarinngilaq ; pineqarninili naapertuilluartumik eqqartuussisumut isumagisassanngortippaa .
60002024	Taassuma ajortivut timiminiitillugit sanningasulimmut qangattaappai , uagut ajortimit toqulluta inuujunnaarluta iluartumik inuusinnaaqqulluta . Taassuma ikii ajorunnaarutigaasi .
60002025	Savatut tammartajaaraluartusi maanna tarnissinnik paarsisuusumut nakkutilliisuusumullu saatsitaavusi .
60003001	Taamatuttaaq ilissi nuliaasusi uissinnut naalatsigitissaasi , uiusut ilaat oqaatsimut naalasseriikkaluartut oqaluffigineqanngikkaluarlutik nuliamilli inuusaasiatigut ilanngussinnaaqqullugit
60003002	Guutimik mianerinnillusi inuunersi minguitsoq takulerunikku .
60003003	Pinnissusersi qallikkut ersiuteqartissanngilarsi , soorlu perlaajassinnik , pinnersaatinik kuultiusunik atisanilluunnit pinnersunik ,
60003004	ersiuteqartissavarsili uummammi , inummi isertugaasumi , anersaap piuaatsup qanilaartullu kusanassusiani aserortussaanngitsumi , Guutip isaani erlinnaqisumi .
60003005	Taamanimi arnat illernartut Guutimut neriuttut taama pinnersartarput , uiminnut naalatsigitillutik ;
60003006	taamatut Sarap uini Aaperaat naalappaa naalakkaminillu taavaa ; ilissilu ajunngitsumik iliorussi sumillu siooranartumik ersigisaqarasi taava taassumunnga qitornanngorsimassaasi .
60003007	Taamatuttaaq ilissi angutit , arnaq ilissinnit qajannarnerusoq qajassuullugu inooqatigissavarsi ; ataqqissavasilu , taakkuttaarmi saammaannermit tunissutaasumik inuussutaasumik ilumut kingornusseqataasussaammata - qinusarnisi akornuserneqaqqunagit .
60003009	ajortoq ajortoqataanik akilissanngilarsi , oqaasipilulluunniit oqaasipiloqataanik ; pilluaqqusisaritsili , pilluaqqussut kingornussarissallugu qaaqquneqarassi .
60003010	Inuunerminik nuannarinnikkumasup ullunillu nuannersunik inuuffeqarumasup taassuma sianigissavaa oqqani ajortumik oqaloqqunagu , qarlunilu peqquserluutinik aniatitaqaqqunagit ;
60003011	ajortoq nigorsimassavaa ajunngitsuliussallunilu , eqqissineq ujassavaa noqqaassutigissallugulu .
60003012	Naalakkammi isaasa sammivigaat iluartut , ikioqqullutik nillianerat siutaasa tusartarpaat . Naalakkap kiinaa pinerluttuliortunut sammivoq .
60003014	Iluarnerlu pissutigalugu atugarliortitaassagaluarussi pilluarpusi . Siooragisaat sioorageqinasigit , annilaaqinasi .
60003015	Naalagarli Kristusi uummatissinni illernartissiuk , piareersimajuaritsilu neriuutigisaq ilissinniittoq pillugu isumarsi illersorsinnaaqqullugu nassuiaaqqusisumut kimulluunniit .
60003016	Taamaaliortassaasili qanilaarlusi , mianerinnittuullusi ilerasuuteqarnasilu , Kristusimi iluartumik inuunersi pillugu ilissinnik mitalliisut mamarliinertik pillugu kanngutsisitaaqqullugit .
60003018	Kristusilumi ataasiaammik inuit ajortaat pillugit anniarpoq ; iluartuulluni iluaatsut pillugit anniarpoq Guutimut pisikkumallusi timikkut toqutaalluni , anersaakkulli uummartitaalluni ,
60003019	taamaattuullunilu anersaanut parnaarussaasunut oqaluussiartorpoq ,
60003020	tassa taakkununnga taamani Noap nalaani umiarsuup sananeqarnerani Guuti nikallujuilluni utaqqitillugu naalasseriitsunut ; taamani inuit qassinnguit , tassa arfineq-pingasut , umiarsuarmiillutik annatsitaapput imikkut .
60003021	Imeq taanna assersuutaavoq kuissummut maanna ilissinnut annassutaasumut . Tassaanngilaq timissinnik ipiiaaffissaq , tassaavorli ilerasuuteqannginnerup Guutimut angerutaa Jiisusi-Kristusip toqusunit makinnera tunngavigalugu .
60003022	Taanna qilaliarpoq Guutillu talerpiata tungaani issialluni , inngilit oqartussaatitaasullu pissaanerillu imminut naalatsigititaareermata .
60004001	Kristusi timikkut anniarmat ilississaaq sakkulersorniaritsi taassuma isumaatut ittumik . Inummi timikkut anniarsimasoq ajortulissaartarpoq ,
60004002	nunami maani inuunissami sinnerani inuit pilerissusii piunnaarlugit Guutip piumasaa malissallugu .
60004003	Naammaqaarmi ulluni inuuffigeriikkassinni Guutimik nalusut piumasaat naammassisimagassigit inuunerlullusi , pileritsapiluttarlusi , imerujuupiluttarlusi , nuannaapiluttarlusi , ernguttarlusi guutipilussiornerillu ileqqussaanngilluinnartut ileqqoralugit .
60004005	inuusunilli toqusimasunillu eqqartuussissalluni piareersimasumut tamakku pillugit akisussaajumaarput .
60004006	Taamaattuminguna iivangkiiliu toqoreersunuttaaq nalunaajaatigineqartoq inuit allat assigalugit timimikkut eqqartuunneqaraluarlutik anersaami inuussammata , soorlu Guuti inuusoq .
60004007	Tamarmilli naggatissaat qanillivoq . Taamaattumik silatusaarlusilu eqiinganiaritsi qinusarsinnaaqqullusi ;
60004008	tamanit annermik asaqatigiinnersi attattuinnarsiuk , asanninnerup ajorterpassuit matoortarmagit .
60004009	Immissinnut inoroorsaarfigiuaritsi pitseriitsuunasi .
60004010	Guutip saammaanneranut assigiinngeqisunik ersiuteqartartumut pilittaalluartutut kiffartuuteqatigiigitsi , tamassi immikkut saammaannermit tunissutisiarsi naapertorlugu .
60004011	Oqaluttoq oqaatsit Guutimit pisut atorlugit oqalussaaq , kiffartuuteqartoq kiffartuussissaaq pissaaneq Guutip namminerminut tunniussaa atorlugu , Guuti tamani naalannarsisitaaqqullugu Jiisusi-Kristusikkut . Taassuma pigai naalannassuseq pissaanerlu naassaanngilluinnartumik . Amen .
60004012	Asasakka , innikkut misilinneqarneq atugarsi tupigusuutigissanngilarsi pineqarnersi immikkuuissutut isumaqarfigalugu .
60004013	Tipaatsugitsili Kristusi anniarnerani peqatigigassiuk , naalannassusia saqqummersitaappat ilississaaq qiimmattarsinnaaqqullusi .
60004014	Pilluarpusi Kristusip aqqa pissutigalugu mitaatigineqarussi naalannassutsip anersaavata , tassa Guutip Anersaavata , najormasi .
60004017	Maannami eqqartuussinissaq aallartittussanngorpoq , Guutip inoqutaanit aallartilluni ; uatsinnilli aallartippat qanormitaava ittumik Guutip iivangkiiliuanut naalasseriitsut naggateqassappat ?
60004018	Iluartorlu annaqqarpat taava iluaatsoq ajortuliortorlu qanoq atugarliortigissappat ?
60004019	Taamaattumik Guutip piumasaa malillugu naalliuttariaqartut ajunngitsumik iliortuassapput tarnitillu pinngortitsisumut unneqqarissumut peqqussallugit .
60005001	Utoqqaanertaaqataasutut Kristusillu anniarneranik nalunaajaasutut naalannarsinissamilu saqqummersussami peqataasussatut utoqqaanertasi oqaaqqissaarniarpakka :
60005002	Guutip savaataanik ilissinniittunik paarsisuuniaritsi , paarisigit tamatumunnga pinngitsaalisaasutut pinnasi namminerli kajumissutsissinnit , soorlu Guuti taama piumasaqartoq , iluanaarniapilunneq siunertarinagu nuannaarlusili kajumillusilu ;
60005003	akisussaaffigisassinnut naalagaaniassanngilasi , savaatinulli maligassaagitsi .
60005004	Savaatinulli paarsisuunerpaaq saqqummerpat ajugaasumut niaqorusiussassaq naalannaat toquliortussaanngitsoq piumaarparsi .
60005005	Taamatuttaarlu ilissi inuusuttuususi utoqqaanertanut naalatsigitigitsi ; tamassimi immissinnut qanilaarfigeqatigiinneq atiniarsiuk , Guutip makitasuut akerartorpai , qanilaartulli saammaattarpai .
60005006	Taamaattumik Guutip assaata pissarsuup ataani qanilaartuugitsi , taava taassuma piffissaq nalliuppat akitsisissavaasi ,
60005007	isumakuluutisilu tamaasa taassumunnga pisissigit isumassormasi .
60005008	Eqiingagitsi silatusaarlusilu ! Akerartortersi Diaavulu løvitut uiannisaartutut angalasarpoq iisassarsiorluni .
60005009	Uppernikkut aalajaallusi assortorsiuk , ilisimavarsimi qatanngutisi silarsuarmiittut taamatuttaaq atugarliortitaasartut .
60005010	Maanilu sivikitsumik atugarliuuteqartusi Guutip saammaassingaartup Kristusi-Jiisusikkut naalannassutsiminut ittuinnartumut ilissinnik qaaqqusisup nammineq piginnaanngorsassavaasi najummillusilu nakussatsillusilu aalajaatsumillu tunngavilerlusi .
60005012	Taama naakkaluartumik allaffigaassi Silvanusi qatanngut tatiginartuutitara ikiortigalugu qiimmassarumallusi uppernarsarumallugulu tamanna tassaasoq Guutip saammaannera piviusuusoq ; taanna aalajangiunniarsiuk .
60005013	Babylonimi qatanngutissi arnap ilissitut qinigaasup ernermalu Markusip inuulluaqquaasi .
60005014	Asannittumik kunillusi ilasseqatigiigitsi . Kristusimiittusi tamassi eqqissigitsi .
61001002	Saammaannerup eqqissinerullu najorlisi annerujartuinnartumik Guutimik Naalakkatsinnillu Jiisusimik ilisarsilernikkut .
61001003	Taassuma naalannassutsimigut pissaanermigullu uatsinnik qaaqqusisup taassuminnga ilisarsinitsigut Guutiussutsimini pissaanerata tunivaatigut inuunermi Guutimillu mianerinninnermi pisariaqakkatsinnik tamanik ;
61001004	taamaalillunilu aamma tunivaatigut neriorsuutiminik angingaartunik erlinnartunillu taakkunuunatigut aniguisinneqaqqullusi silarsuup nungujassusianit pileritsannartulimmit Guutilu qanoq issusiagut peqatigileqqullusiuk .
61001005	Tamannarpiaq pissutigalugu ilungersungaarlusi uppernissinnut ilanngussiuk ileqqorinneq , ileqqorinnermut ilisarsineq ,
61001006	ilisarsinermut imminut naalakkersinnaaneq , imminut naalakkersinnaanermut nikallujuinneq , nikallujuinnermut Guutimik mianerinninneq ,
61001007	Guutimik mianerinninnermut qatanngutigiittut pissuseqarneq , qatanngutigiittut pissuseqarnermut asanninneq .
61001009	Tamakkuninngali peqanngitsoq uungaannaq isigisuuvoq takusaqarsinnaanani puiorsimallugulu ajortuliarisimasaminit minguersarneqarsimanini .
61001012	Taamaattumik tamakkuninnga eqqaasinniartuassavassi , naak ilisimalluaraluarissi sallusuissummullu ilissinniittumut aalajangersimagaluartusi .
61001013	Eqqortuusoraara tupermi matumani najugaqarallartillunga eqeersassallusi oqaaqqissaarutinnik eqqaasillusi .
61001014	Nalunngilara tupera erniinnaq qimassallugu , tamatuminngami Naalakkatta Jiisusi-Kristusip nalujunnaarsippaanga ;
61001016	Naalakkatta Jiisusi-Kristusip pissaaneranik tikiunnissaanillu ilissinnut nalunaajaatiginninnerput oqalualaanik piumasaarsuutinik tunngaveqanngilaq , Jiisusilli ataqqinangaarsusia nammineq isitsinnik takusimavarput .
61001017	Ataqqinassusermi naalannassuserlu Guutimit Ataatamit pivai nipi imaattoq pavannga naalannangaartorsuarmit taassumunnga tutsiummat : " Tassa ernera asasara , nuannarisara . "
61001019	Pruffiitillu oqalunnerat uatsinni aalajaattuarpoq , ilissilu eqqortumik iliussaasi tamanna arajutsinaveersaarussiuk qullertut taartumi qaamasutut , ullulerserlugu qaasiullu uummatissinni nuilerserlugu .
61001021	pruffiitimmi siulittuutaa inuup piumasaagut tutsiutinngisaannarpoq , Anersaamilli Illernartumit sunnertillutik inuit Guutimit pisumik oqaaseqartarput .
61002001	Inuilli taakku pruffiitioqqusersunittaaq ilaqarput , soorlumi aamma ilissi ajoqersuinerluttunik ilaqalerumaartusi ; taakkua ajoqersuinerluutit aserornartut anngiortumik ilissinnut eqqunniassavaat , allaammi Naalagaq akiliussilluni iperagaatitsisertik miserratigissallugu . Taamaaliornermikkut erniinnaq imminnut aseruutissiussapput ,
61002002	amerlasuullu inuunerlunnerisigut malissavaat , sallusuissummullu aqqutaasoq tusagaanerlulerumaarpoq taakku pissutaallutik .
61002003	Piumatoqigamik iluaqutissarsiffiginiarpaasi salluliuutinik oqaluffigalusi , kisianni qangali eqqartuunneqareerput , nungutitaanissaallu aanngaanngilaq .
61002004	Guutimmi inngilit ajortuliortut asattuutinngilai , itinersuarmulli nakkartippai taarnersuup kalunnerinik qilersugaatillugit eqqartuussinissap tungaanut .
61002005	Silarsuatoqaq asattuutinngilaa , taamani ulersuaq iluaatsut silarsuaannut nalliutitikkamiuk Noa iluarnermik nalunaariartortitaq allallu arfineq-marluk kisiisa asattuullugit .
61002006	Illoqarfiit Sodoma Gomorralu eqqartuuppai piuneerutitillugit arsaannanngortillugillu taamalu siunissami kinguaariinni iluaatsuujumaartunut sioorasaarutissanngorlugit .
61002007	Lotili iluartuusoq inuit soqqusaatsut inuunerlunnerannit atugarliortitaasoq annaappaa .
61002008	Angummi iluartuusoq taanna taakkua akornanni najugaqartoq ullut tamaasa tarnimigut iluartukkut erloqissuteqartarpoq iluaatsuliornerit tusartakkani takusartakkanilu pissutigalugit .
61002009	Naalakkap mianerinnitsini ussernartunit aniguisinneq sapinngilai , iluaatsulli parnaarussaatissavai ullormi eqqartuussivissami pillagassanngorlugit ,
61002010	pingaartumik uinimmit naalagaaffigineqartut mingunnartumik pilerissuseqarlutik naalagaassusermillu asiginnaallutik .
61002011	uffa inngilit pissaanermikkut nukittussutsimikkullu taakkuninnga akimuisimagaluarlutik imminnik pillutik eqqartuussutinik mitalliutaasunik Naalakkamut oqaaseqanngitsut .
61002012	Inuit taakku paasisimanngisaminnik mitalliisut uumasutut eqqarsarsinnaanngitsutut pisarisassaannartut toqutassaannartullu pissuseqarlutik erniusimasutut ipput ; uumasutullu ilillutik ajunaarumaarput
61002013	iluaatsuliornikkut pissarsiassaq neriuutigisaraluartik pissanagu . Ulluunerani erngunneq inuulluataarnartuutippaat . Peqatigalusi nalliuttorsioraangamik narrunarsaataasarput namminneq peqquserluutitik usorsitsaatigisaraangamikkit .
61002014	Isaat arnarsiortuartarput qasussanatillu ajortuliornermut ; inuit maleruutiasut tammartittarpaat , uummataallu piumatussusermut sungiussisimapput - inupalaarsuit !
61002015	Aqqut narlusooq qimakkamikku tammarput Bileamillu Bosorip ernerata iluanaarniapilunnermik nuannarisaqartup aqqutaa atuallallugu ,
61002016	unioqqutitsininilu pillugu appisaluunneqarpoq : Siutitooq qimuttoq eqqarsarsinnaanngitsoq inuttut nipeqarluni oqalulerpoq pruffiitilu silaatsuliorunnaarsillugu .
61002017	Inuit taakku tassaapput puilasut paqqersimasut putsutullu anorersuarmit teqqagaasut , taartumullu tujorminartumut pisussaallutik .
61002018	Pingaakujuutinik isumaqanngitsunik oqalullutik inuunerlunnissarlu neqitaralugu uinikkut pilerissusipiloqarlutik inuit tammarsimasut ileqqupiluinit anigueqqammersut pisariniarpaat ,
61002019	inussiaajunnaarnissamik neriorsorpaat uffa namminneq aserornartumut inussiaataallutik ; kinaluunniimmi sanngiissutsiminit inussiaatigineqartarpoq .
61002020	Inuimmi Naalakkatsinnik annaassisitsinnillu Jiisusi-Kristusimik ilisarsinikkut silarsuup mingunnartuinut atajunnaarsimasut napititaaqqikkunik ajugaaffigineqarlutillu , taava kingulleq siullermernit taakkununnga ajornerussaaq .
61002021	Taakkununngami ajunnginnerusimassagaluarpoq iluarnermut aqqutaasoq ilisimalersimanngilluinnaraluarunikku inassutip illernartup imminnut tunniunneqartup ilisimaleraluarsinnarlugu alarneranit .
61002022	Taakkununnga eqquuppoq ussat torrallataq imaattoq : " Qimmeq meriaaminut utertarpoq . " Aamma una : " Puuluki ipiiarneqareerluni kingumut marullummi niuutileraraaq . "
61003001	Asasakka , maanna aappassaaneerlunga allaffigaassi , allakkanilu taakkunani marlunni isummassi iluartuunissaat eqeersarniarsaraara eqqaasinniarlusi
61003002	itsaq pruffiitit illernartut oqaaserisaat Naalakkattalu annaassisitta inassutai apustilissigut pisasi eqqaamassagassigit .
61003003	Pingaartumillu ilisimassavarsi ullussani kingullerni tikiukkumaarmata mitallersut pilerissusertik maliinnarlugu inuusut
61003004	mitallerlutillu ima oqartut : " Tikiunnissaaninguna neriorsuut qanoq piniartoq ? Siuaasat toqummatali suut tamarmik pinngortinneqaqqaarnermissut ittuaannarsimapput . "
61003005	Inuit taama oqaluttut arajutsisimavaat itsarsuarmiilli qilaqartoq nunaqarlunilu Guutip oqaasiagut imermit imikkullu pinngortumik ,
61003006	taamaattumillu silarsuaq taamanernisaq imermit qarsunneqarluni piujunnaarpoq .
61003007	Qilaalli nunalu maannakkut ittut oqaaseq taannarpiaq tunngavigalugu atatinneqarput utaqqisitaallutillu ullormi eqqartuussivissami iluaatsut nungutitaanissaanni ikuallagaanissaminnut .
61003008	Mannali puiussanngilarsi , asasakka , ulloq ataaseq Naalakkamut ukiutut 1.000-itut immat , ukiullu 1.000-it ullortut ataatsitut illutik .
61003009	Naalakkap neriorsuutigisani paamaarutinngilaa , naak ilaat isumaqaraluartut paamaarussinerarlugu ; ilissinnulli erinitsajuippoq kimilluunniit tammaqqusinnginnami , tamaasalu allamik isumataarnissamut periarfissikkumagamigit .
61003010	Naalakkalli ullussaa tillinniatut nalliutissaaq , taavalu qilaat perpaluttorsuullutik nungussapput pinngoqqaartullu ikuallakkumaarlutik , nunalu suullu inunnit suliarineqarsimasut tassaniittut pissuserisamissut illutik takussaajunnaarput .
61003012	Guutip ullussaata nalliunnissaa utaqqillugu piaarnerusumillu nalliunnissaa ilungersuutigalugu qilaat ikumallutik nungukkumaarmata , pinngoqqaartullu ikuallallutik aakkumaarlutik .
61003013	Neriorsuutaali naapertorlugu ilimagisaraavut qilaat nutaat nunalu nutaaq iluassutsip najugarisassai .
61003014	Taamaattumik , asasakka , taama ittunik ilimagisaqarassi ilungersuutiginiarsiuk taassumunnga minguitsuullusilu assuarnaatsuunissarsi eqqissillusi ,
61003015	paasiniarsiullu Naalakkatta erinitsajuissusia ilissi annassutissarigissi . Taamatummi aamma qatanngutitta asasatta Paulusip allaffigaasi ilisimassusermik tunineqarnini naapertorlugu ,
61003016	soorlumi allakkamini tamani tamakku eqqartoraangamigit taama oqartartoq . Allagai paasiuminaatsortaqartarput ilisimaatsut maleruutiavallaartullu piumasaannarminnik isumalersortagaannik , aammami allakkat allat taama pisarpaat , namminneq aseruutigisaminnik .
61003017	Asasakka , tamakku ilisimareerassigit mianersoritsi soqqusaatsut tammartarnerini peqataaqqunasi tunngavissinnillu kataqqunasi ,
61003018	ineriartoritsili saammaannermi Naalakkatsinnik annaassisitsinnillu Jiisusi-Kristusimik ilisarsinermi . Taassuma naalannassuseq pigaa maanna naassaanngitsumillu ! Amen .
62001001	Pileqqaarnerannit ittoq tusarsimasarput , isitsinnik takusimasarput , qimerloorsimasarput assatsinnillu attuuasimasarput , tassa Oqaaseq inuussutaasoq ! -
62001002	Inuussut saqqummersinneqarpoq , takuarpullu nalunaajaatigalugulu ilissinnullu tusarliullugu inuuneq naassaanngitsoq Ataatamiittoq uatsinnullu saqqummersitaasoq -
62001003	taanna takusimasarput tusarsimasarpullu ilissinnuttaaq nalunaajaatigaarput ilississaaq uatsinnut peqataaqqullusi ; peqatigiiffigaavullu Ataataq erneralu Jiisusi-Kristusi .
62001004	Taama allappugut nuannaarnerput naammatsilluinnarsimaqqullugu .
62001005	Nalunaarut taassumannga tusagarput ilissinnullu ingerlateqqitarput mannaavoq : Guuti qaamasuuvoq , taassumanilu taartoqanngilluinnarpoq .
62001006	Oqarutta taanna peqatigalugu taartumili inuulluta sallusimassaagut sallusuissullu malissimassanagu .
62001007	Qaamasumili inuugutta , soorlu aamma taanna qaamasumiittoq , taava peqatigiissaagut erneratalu Jiisusip aavata tamanik ajortaajassavaatigut .
62001008	Oqarutta ajorteqarnata immitsinnut tammartissaagut sallusuissullu uatsinniissanngilaq .
62001009	Ajortivut anngiiaatigigutsigit taanna ilumoortuullunilu iluartuuvoq , tassa ajortitsinnik isumakkeerfigissavaatigut iluaassutsitsinnillu tamanit minguiaaffigaluta .
62002001	Qitornakka , tamakkuninnga allaffigaassi ajortulioqqunasi . Ajortuliortoqassappalli illersortissaqarpugut Ataatami , tassa Jiisusi-Kristusimik iluartuusumik ;
62002002	taannalu pilliutaavoq saammaannartitsissut uaguinnaanngitsut silarsuulli ajortai tamaasa pillugit .
62002003	Matumuunalu nalujunnaarparput ilisimallutigu : Inassutai maleruarutsigit .
62002004	Ima oqartoq : " Ilisimavara , " inassutaali maleruarnagit , taanna sallutuujuvoq , sallusuissullu taassumaniinngilaq ;
62002005	oqaasianilli aalajangiussisumi Guutip asannissusia ilumut naammatsilluinnarsimavoq . Tamatumuuna nalunngilarput taassumaniilluta .
62002006	Taassumaniittuassalluni oqartoq taanna nammineq taassuma inuuneratut inuusariaqartussaassaaq .
62002007	Asasakka , allaffiginngilassi inassummik nutaamik , pisoqqamilli pileqqaarneranniilli pigisassinnik ; inassut pisoqaq taanna tassaavoq oqaaseq tusarsimasarsi .
62002008	Taamaakkaluartoq inassut ilissinnut allaatigisara nutaajuvoq , taanna taassumani ilissinnilu ilumoortuusoq ; taartormi nungujartorpoq qaamanerlu piviusoq akisugutereerluni .
62002009	Qaamasumiilluni oqartoq qatanngunnili uumigalugu , taanna suli taartumiippoq .
62002010	Qatanngumminik asannittoq qaamasumiittuassaaq , tammassutaasinnaasumillu taassumaniittoqassanngilaq .
62002012	Qitornaasusi , ima allaffigaassi : Ajortissinnik isumakkeerfigineqarpusi aqqa pillugu .
62002013	Ataataasusi , ima allaffigaassi : Pileqqaarneranniilli ittoq ilisimavarsi .
62002014	Qitornaasusi , ima allaffigereerpassi : Ataataq ilisimavarsi .
62002015	Silarsuaq taassumaluunniit pii asaniaqinasigit . Silarsuarmik asannittup Ataatap asanninnera immini piginngilaa ;
62002016	silarsuarmiittummi tamarmik - uinngup pilerigisai , isit pilerigisaat nunallu piinik usorsisimaaruteqarneq - Ataatamit pisuunngillat , silarsuarmit pisuupput .
62002017	Silarsuarlu piumatussusialu nungussapput , Guutilli piumasaanik iliortoq naassaanngitsumik atassaaq .
62002018	Qitornaasusi , tassa nalunaaquttap-akunnera kingulleq ; soorlumi tusarsimagissi Kristusimik Akerartuisoq tikiukkumaartoq , maanna Kristusimik akerartuisut amerlasuut takkussimapput ; tamatumuuna nalunngilarput tassaasoq nalunaaquttap-akunnera kingulleq .
62002019	Uatsinnit pisuugaluarput , uagulli ilaginngilavut ; uagummi ilagisimagaluarutsik uatsinniiginnarsimassagaluarput , taamaalinngillalli ersersinneqaqqullugu arlaannaalluunniit uagut ilaginngikkipput .
62002020	Ilissili Illernartumit taninneqarsimavusi tamassilu ilisimassummik pigisaqarlusi .
62002021	Allaffigigassi oqanngilanga sallusuissut nalugissi , kisiannili ilisimagissi , nalunagulu salluliuummik sumilluunniit sallusuissummit pisoqartanngitsoq .
62002022	Sallutuujusoq kinaava , taannaanngikkuni Jiisusip Kristusiuneranik miserratiginnittoq ? Taanna Kristusimik Akerartuisoq tassa Ataatamik Ernermillu miserratiginnittoq .
62002023	Kialuunniimmi Ernermik miserratiginnittup aamma Ataataq piginngilaa . Ernermik nassuerutiginnittup aamma Ataataq pigaa .
62002024	Pileqqaarneranniilli tusarsimasarsi ilissinniitittuarsiuk . Pileqqaarneranniilli tusarsimasarsi ilissinniitittuarussiuk aamma ilissi Ernermiittuarumaarpusi Ataatamiittuarumaarlusilu .
62002025	Uatsinnullu neriorsuutigisaa tassaavoq inuuneq naassaanngitsoq .
62002027	Tarnulli taassumannga pisarsi ilissinniittuassaaq , kimilluunniillu ajoqersorneqarnissarsi pisariaqanngilaq ; tarnutaatali tamanik ajoqersormasi - tamanna ilumoorpoq salluunanilu - taava ilississaaq taassumaniiginnassaasi , soorlu tarnutip taama ajoqersorsimagaasi .
62002028	Maannalu , qitornaasusi , taassumaniittuaannaritsi saqqummersinneqarpat nakimaatsooqqulluta tikiuteqqinneranilu kanngusuutissaqarfigeqqunagu .
62002029	Ilisimagassiuk iluartuusoq taava paasissavarsi kinaluunniit iluartumik ileqqoqartoq taassumannga erniarineqartuusoq .
62003001	Takuat , Ataatap asangaarmatigut Guutip qitornaanik taaneqartarpugut , taakkuuvugummi ! Taamaattumik - silarsuup ilisimanngilaatigut Ataataq ilisimannginnamiuk .
62003002	Asasakka , maanna Guutip qitornaraatigut , sulilu saqqummersinneqanngilaq qanoq iliumaartugut . Ilisimavarpulli taanna saqqummersinneqarpat taassumatut iliumaarluta pissusivia takujumaaratsigu .
62003003	Kinaluunniit taassuminnga taama neriuffiginnittoq imminut minguersarpoq , soorlu taanna minguitsuusoq .
62003005	Nalunngilarsi saqqummersinneqartoq ajortivut ersussallugit , taassumanilu ajorteqanngilaq .
62003006	Kinaluunniit taassumaniittuartoq ajortuliortanngilaq ; ajortuliortup kialuunniit takusimanngilaa nalullugulu .
62003007	Qitornaasusi , kimilluunniit tammartinneqarniaqinasi . Iluartumik iliortoq iluartuuvoq , soorlu taanna iluartuusoq .
62003008	Ajortuliortoq Diaavulumit pisuuvoq , pileqqaarnerannit Diaavulu ajortuliortuummat . Manna pillugu Guutip ernera saqqummersinneqarpoq : Diaavulup suliai suujunnaarsissagamigit .
62003009	Kinaluunniit Guutimit erniusoq ajortuliortanngilaq Guutip kinguaassiuutaa taassumaniittuarmat , ajortuliorsinnaanngilarlu Guutimit erniugami .
62003010	Matumuuna erseqqissivoq kikkut Guutip qitornarigai kikkullu Diaavulup qitornarigai : Kinaluunniit iluartumik iliunngitsoq Guutimit pisuunngilaq , soorluttaaq qatanngumminik asannittuunngitsoq Guutimit pisuusinnaanngitsoq .
62003011	Tusarliussarmi una tassaavoq pileqqaarneranniilli tusarsimasarsi : Asaqatigiissaagut
62003012	assigissanagulu Kaini Ajortumit pisuusoq nukkaminillu toqutsisoq . Sunalu pillugu toquppaa ? Taamaaliorpoq suliani ajortuummata nukkamili suliai iluartuullutik .
62003013	Qatanngutit , tupigusussanngilasi silarsuup uumigippasi .
62003014	Ilisimavarput toqumiit inuunermut nuussimalluta ; qatanngutivummi asavavut . Asannittuunngitsoq toqumiittuartuuvoq .
62003015	Kinaluunniit qatanngumminik uumiginnittoq toqutsisuuvoq , nalunngilarsilu toqutsisimasoq kinaluunniit inuunermik naassaanngitsumik immini pigisaqanngitsoq .
62003016	Matumuuna asanninneq ilisaraarput : Inuunini tunniuppaa uagut pilluta ; taava aamma uagut qatanngutivut pillugit inuunerput tunniuttariaqarparput .
62003017	Nunap piinik peqartup qatanngutini ajorsartoq isigigaluarlugu uummatini taassumunnga matuppagu , taava qanoq ililluni Guutip asanninnera taassumaniittuarsinnaava ?
62003020	uummatitta qanoq-ittumilluunniit pillagassaatikkaluarpatigut ; Guutimi uummatitsinnit anneruvoq suullu tamaasa ilisimallugit .
62003021	Asasakka , uummatitta pillagassaatinngippatigut Guutimut nakimassanngilagut ,
62003022	sumillu qinnutigisaqarutta tunissavaatigut inassutai maleruaratsigit iluarisaanillu iliorluta .
62003023	Inassutaalu tassaavoq ernerata Jiisusi-Kristusip aqqa upperissagipput asaqatigiissasugullu , soorlu taama peqqugaatigut .
62003024	Inassutaanik maleruaasoq Guutimiittuassaaq , Guutilu taassumaniittuassaaq . Anersaamit taassuma uatsinnut tunniussaanit ilisimassavarput uatsinniittuartoq .
62004001	Asasakka , anersaat suulluunniit upperiinnaqinasigit , misilissigilli anersaat Guutimit pisuunersut , pruffiitioqqusersummi amerlaqisut silarsuarmut aallarsimammata .
62004002	Matumuuna Guutip anersaava ilisimasinnaavarsi : Anersaaq sunaasorluunniit Jiisusi-Kristusip uinikkut tikiunneranik nassuerutiginnittoq Guutimit pisuuvoq ;
62004003	anersaarli sunaluunniit Jiisusimik nassuerutiginninngitsoq Guutimit pisuunngilaq tassaallunili Kristusimik Akerartuisup anersaava tikiuttussaq tusarsimasarsi , maannakkullu silarsuarmeereerpoq .
62004004	Qitornaasusi , ilissi Guutimit pisuuvusi , ajugaaffigereerpasilu , taanna ilissinniittoq silarsuarmiittumit annerummat .
62004005	Taakku silarsuarmit pisuupput taamaattumillu silarsuarmit pisunik oqaluttarlutik , silarsuullu tusartarpai .
62004006	Uagut Guutimit pisuuvugut ; Guutimillu ilisimannittup tusartarpaatigut , Guutimilli pisuunngitsup tusarneq ajorpaatigut . Tamatumuuna immikkoortissinnaalerpavut anersaaq sallusuissutaasoq anersaarlu tammartitsisoq .
62004007	Asasakka , asaqatigiinniarta asanninneq Guutimit pimmat ; kinaluunniimmi asannittoq Guutimit erniusuuvoq Guutilu ilisimallugu .
62004008	Asanninngitsup Guuti ilisimanngilaa , Guutimi tassaavoq asanninneq .
62004009	Matumuuna Guutip asanninnera akornatsinni saqqummersinneqarsimavoq : Guutip ernituani silarsuarmut aallartimmagu taassumuuna inooqqulluta .
62004010	Asanninneq tassaanngilaq uagut Guuti asagatsigu , tassaavorli Guutip asammatigut erninilu aallartimmagu ajortivut pillugit pilliutitut saammaannartitsissutitut .
62004011	Asasakka , Guutip taama asammatigut uaguttaaq asaqatigiittariaqarpugut .
62004012	Guuti kimilluunniit takuneqarsimanngisaannarpoq , asaqatigiikkuttali Guuti uatsinniittuassaaq asanninneralu uatsinni naammatsissimassalluni .
62004013	Matumuuna uagut Guutimiittuarnissarput taassumalu uatsinniittuarnissaa ilisimavarput : Anersaaminik ilangiisimmatigut .
62004014	Uagut takuarput nalunaajaassutigalugulu Ataatap erni aallartikkaa silarsuarmut annaassisussaaqqullugu .
62004015	Jiisusip Guutimut erneruneranik nassuerutiginnittumi Guuti ittuassaaq nassuerutiginnittorlu Guutimiittuassalluni .
62004016	Guutillu uatsinnut asannissusia ilisimavarput upperalugulu .
62004017	Manna asanninnerup uatsinni naammatsinneraa : Ullussami eqqartuutiffissami nakimannginnerput ; uaguttaarmi taassumatut ippugut maani silarsuarmi . Asanninneq ersinermik ilaqanngilaq ,
62004018	asanninnerulli naammatsittup ersineq peersittarpaa , ersineq pillaammik ilaqarmat ; ersisorlu asanninnermi naammatsissimanngilaq .
62004019	Uagut asannippugut taassuma asaqqaarmatigut .
62004020	Ima oqartoq : " Guuti asavara , " qatanngunnili uumigalugu , taanna sallutuujuvoq ; qatanngunnimi takusimasani asanngikkuniuk Guuti takusimanngisani asasinnaanngilaa .
62004021	Inassullu ima ittoq Guutimit pivarput : Guutimik asannittup qatanngunnissaaq asassavaa .
62005001	Kinaluunniit Jiisusip Kristusiuneranik upperinnittoq Guutimit erniuvoq . Kialuunniillu erniutitsisumik asannittup taassumannga erniusoq aamma asavaa .
62005003	Guutimummi asanninneq tassaavoq inassutai maleruaratsigit , inassutaalu artornartuunngillat .
62005004	Guutimimmi erniusut tamarmik silarsuarmut ajugaasarput ; silarsuarmullu ajugaaneq tassa uagut uppernerput .
62005005	Jiisusip Guutimut erneruneranik upperinnittuunngitsumik silarsuarmut ajugaasoqarsinnaanerpa ?
62005006	Taannaavoq imeq aallu aqqutigalugit tikiuttoq , Jiisusi-Kristusi . Imiinnaanngitsukkut , kisianni imikkut aakkullu tikiuppoq . Anersaarlu nalunaajaasuuvoq - Anersaaq sallusuissutaagami .
62005009	Inuit nalunaajaataat ilassisarpavut , Guutilli nalunaajaataa anneruvoq , Guutimmi nalunaajaataa tassaagami ernerminik nalunaajaanera .
62005010	Guutip erneranut uppertup nalunaajaat immini pigaa , Guutimulli uppinngitsup Guuti sallutuujunerarpaa Guutip ernerminik nalunaajaatigisaa upperinnginnamiuk .
62005011	Nalunaajaataalu tassaavoq Guutip inuunermik naassaanngitsumik tunigaatigut inuunerlu taanna erneraniittoq .
62005012	Ernermik piginnittup inuuneq pigaa ; Guutip erneranik piginninngitsup inuuneq piginngilaa .
62005013	Guutip ernerata aqqanut uppertusi tamakkuninnga allaffigaassi ilisimaqqullugu inuuneq naassaanngitsoq pigigissi .
62005014	Mannaavorlu taassuma saavani nakimanngissutigisarput : Piumasaminut naapertuuttumik qinnuigigutsinni tusarumaaraatigut .
62005015	Ilisimagatsigulu sumilluunniit qinugutta tusarumaaraatigut , taava aamma nalunngilarput taassumunnga qinnutigisavut pereersimallugit .
62005016	Kialuunniit qatanngunni toqumik kinguneqartussaanngitsumik ajortuliortoq takuguniuk qinnutissavaa taamaaliornermigullu inuunermik tunillugu - pineqartut tassaapput toqumik kinguneqartussaanngitsumik ajortuliortut . Ajortuliaqarpoq toqumik kinguneqartussaasunik ; qinnussinissamik oqaatsinni taama ittumik ajortuliortoq pinngilara .
62005018	Ilisimavarput kinaluunniit Guutimit erniusoq ajortuliortanngitsoq ; Guutimilli erniusup nammineq taanna paarisarpaa , Ajortullu ajoqusersinnaanngilaa .
62005019	Ilisimavarput Guutimit pisuulluta silarsuarlu tamarmi Ajortumut naalatsigitittoq .
62005020	Nalunngilarpulli Guutip ernera tikiussimasoq siuneqassusilersimagaatigullu Sallusuitsuusoq ilisimasinnaanngortillugu , Sallusuitsuusumiippugullu , ernerani , Jiisusi-Kristusimi . Taanna ilumut Guutiuvoq tassaallunilu inuuneq naassaanngitsoq .
62005021	Qitornaasusi , guutipilunnut mianersoritsi !
63001001	Utoqqaanertamit .
63001004	Nuannaarutigingaarpara naapissimagakkit qitornavit ilaat sallusuissutsimi inuusut inassut Ataatamit pisarput malillugu .
63001005	Maannalu arnaq illit , - allagarisara inassutitut nutaatut isiginagu tassaatilluguli aallaqqaataaniit pigisarput - ima qinnuigaakkit : asaqatigiinniarta .
63001006	Asanninnerlu imaappoq inassutaa malillugu inuussasugut ; inassullu tassa aallaqqaataaniilli tusarsimasarsi : asaqatigiillusi inuussasusi .
63001007	Peqquserluttummi silarsuarmut aallarsimasut amerlaqaat ; taakku tassaapput Jiisusip Kristusiuneranik , uinikkut tikiunneranik , nassuerutiginninngitsut . Taanna tassaavoq peqquserluttoq Kristusimillu akerartuisoq .
63001008	Mianersorniaritsi sulinitsigut angusarput annaassannginnassiuk , akissarsiassarsili tamaat pissagassiuk .
63001009	Kialuunniit Kristusip ajoqersuutaanut allamik ilanngussaqarniartup aalajangiussinngitsullu Guuti piginngilaa ; ajoqersuutaanilli aalajangiussisup taassuma Ataataq Ernerlu pigai .
63001010	Ajoqersuummik taassuminnga ajoqersuuteqartuunngitsumik ilissinnut pisoqarpat taanna illusisinniaqinasiuk ilassiniaqinasiullu ;
63001011	taama ittumimmi ilassinnittoq taassuma suliaani ajortumi imminik peqataatippoq .
63001012	Ilissinnut oqaasissaqaraluaqalunga pappiala pilikkilu atorlugit oqaasissakka oqaatiginianngilakka , neriuppungali tikikkumaarlusi kiinarsillusilu oqaluussinnaajumaarlusi nuannaarnerput naammatsissinnaaqqullugu .
64001001	Utoqqaanertamit .
64001003	Nuannaaqaangami qatanngutinik tikiuttoqarmat taakkualu nalunaajaatigimmassuk illit sallusuissutsit , tassa sallusuissummi inuusutit .
64001004	Qitornakka sallusuissummi inuusut tusarlugit tassa tamanit uannut nuannernerpaaq .
64001006	Taakkua asannissutsit ilagiinnut nalunaajaatigisimavaat . Qujanassaqaaq ingerlaqqinnissaanni ikiorsinnaagukkit Guutimut naapertuuttumik .
64001007	Aallarsimappummi Ateq pillugu , Guutimillu nalusunit ikiorneqarumanngillat .
64001008	Taamaattumik uagut isumagisariaqarpavut taamaalillutalu taakkununnga suleqataalerluta sallusuissutsip siammartinniarnerani .
64001011	Asasara , ajortoq pinnagu ajunngitsoq malinniassavat . Ajunngitsumik iliortoq Guutimit pisuuvoq ; ajortumik iliortup Guuti takusimanngilaa .
64001013	Ilinnut oqaasissaqaraluaqaanga , pappialali pilikkilu atorlugit oqaasissakka oqaatiginianngilakka ;
64001014	neriuppunga erniinnaq takujumaarlutit , taava kiinarsilluta oqaloqatigiikkumaarpugut .
64001015	
65001001	Judasi , Jiisusi-Kristusip kiffaa Jaakullu qatanngutaa .
65001003	Asasakka , annaqatigiissutigisarput pillugu ilungersorlunga allaffigilerassi pisariaqartippara oqaaqqissaassallusi upperisaq ataasiaammik illernartunut tunniunneqareersoq sorsuutigeqqullugu .
65001004	Inuimmi ilaat arajutsisitsillutik ilissinnut ilaliussimapput , tassa taakku Allakkat qangaammalli oqaatigisaat eqqartuussummit taassumannga eqqorneqarumaartut . Taakkua iluaatsuusut Guutimit saammaannersiarput atornerluppaat soqqusaassusinngortillugu Jiisusi-Kristusilu naalakkersuisutuarput naalagaasorlu miserratigalugu .
65001005	Naak tamakku tamaasa nalunngikkaluarisi taamaattoq eqqaasinniarpassi Naalakkap innuttani Egyptenimit aniguiseqqaariarlugit kingornatigut uppinngitsortaat nungutikkai ;
65001006	aamma eqqaasinniarpassi inngilit suliassaminnik pingaaqisunik nakkutiginninnatik inigisassaraluaminnik qimatsisut Naalakkap taartumi kalunnernik qilersorsimajuartussanngortikkai ullussarsuarmi eqqartuussinissap tungaanut ;
65001007	eqqaasissavassilu Sodoma Gomorralu illoqarfiillu eqqaanniittut inngilitut taakkunatut kinguaassiuutitigut inuunerluttut pisarnermillu allaasumik atoqatigiinniartut maanna anusinngorsaataasutut takusassaammata innermik qamiuitsumik pillarneqarsimagamik .
65001008	Taamaakkaluartoq inuit uku taakkunatut iliorput : Aapakornerminni timitik mingutsippaat Naalakkap naalagaassusia asiginnarlugu pissaasullu qutsissumiittut mitaatigalugit .
65001009	Taamani inngiliunerup Mikaelip Mosesip timaa toqungasoq pillugu Diaavulu saqitsaakkamiuk mitalliutaasumik oqaaseqarnissani sapiiserfiginagu oqarfigiinnarpaa : " Naalakkap pillarilisit ! "
65001010	Inuilli taakkua nalusatik mitaatigaat ; nersutillu eqqarsarsinnaanngitsut pisarnerat atorlugu sianigilikkatik aseroriartuutigiinnarpaat .
65001011	Eqqanaq taakku ! Kainip aqqutaa atuallappaat , iluanaarniapilunnermikkullu Bileamip tammarneranut nassataritipput Koratullu naalasseriissutsimikkut nungutitaallutik .
65001012	Asaqatigiissummik nereqatigiittarnissinni taakku kanngunarsaataaqaat qissigusunngivillutik nereqataasaramik imminnuinnarlu isumagalutik ; nuissatut sialuttaqanngitsutut anorimit ingerlataasutut ipput , orpittut ukiakkut inerititaqanngitsoortutut , marloriarlutik toqusutut mannguminnullu allaat nutsunneqartutut ;
65001013	assigaat immap malissui qaartaqisut imminnut kanngusuutigalutik qappiortut ; assigaat ullorissat tammartajaartut taartorsuarmi naassaanngitsumik najugassaqarumaartut .
65001014	Taakkuttaaq tassaapput Enokip Adamimit kinguaariissoqatigiit arfineq-aappaata ima siulittuutigisai : " Takuat , Naalagaq aggerpoq illernartortaminit 10.000-ilippassuarnit iluneqarsimalluni
65001015	tamanik eqqartuussiartorluni tarnillu tamaasa pillariartorlugit iliorsimaneri iluaatsut tamaasa pillugit iluaatsullu ajortuliortut akerlilersorluni oqaaserisaat soqqusaatsut tamaasa pillugit . "
65001016	Tassaaku taakku naammagittaalliorlutik atugarisaminnik ajorneraasut uffali namminneq pilerissutsitik maliinnarlugit inuullutik pingaakujullutillu oqaluttarlutik inuit iluaqutissarsiorfigalugit qujanarniarfigigaangamikkit .
65001017	Ilissili asasakka , Naalakkatta Jiisusi-Kristusip apustiliisa oqaasereriigaat eqqaaniarisigit
65001018	ima oqarfigimmasi : " Ullussani kingullerni saqqummerumaarput mitallersut pilerissutsitik iluaatsut maliinnarlugit iliortut . "
65001019	Taakkuupput avissaartuutsitsiniartut , tarnimut atasuupput Anersaamik ilumiugisaqarnatik .
65001020	Ilissili asasakka , upperisarsi illernartoq tunngavigalugu immissinnut ineriartortinniaritsi qinusarlusilu Anersaakkut Illernartukkut .
65001023	Ilaat innermit ammullugit annaatissavasi ; sulilu allat nallittussavasi , kisianni ersinermik ilaqartumik , allaammi ilupaaq timaannit ajorteqartumit mingutsitaasoq maajugalugu .
66001001	Jiisusi-Kristusip saqqummersitai , Guutip taassumunnga tunniussai qanittukkut piumaartussat kiffaminut takuteqqullugit , nalunaarutigisaalu inngilimigullu ingerlatitai kiffaminut Johannesimut ;
66001002	Johannesillu tamatumuuna nalunaajaatigai Guutip oqaasia Jiisusi-Kristusillu nalunaajaataa , tassa takusani tamaasa .
66001003	Pilluarpoq atuartoq , pilluarputtaaq tusartut siulittuutit oqaasertaannik tassanilu allassimasunik aalajangiussisut ; piffissarmi qanippoq .
66001004	Johannesimiit ilagiissoqatigiinnut arfineq-marluusunut nunap immikkoortuani Asiamiittunut :
66001005	Jiisusi-Kristusillu nalunaajaasup tatiginartup , toqusuni ernioqqaartup nunarsuarmilu kunnginut naalagaasup . Taassuma asasitta aamminillu ajortitsinnit aniguisitsisitta ,
66001006	inuianngortitsisitta kunngikkormiuusut Guutimullu ataataminut palasinngortitsisitta naalannaat pissaanerlu pigiligit naassaanngilluinnartumik . Amen .
66001007	Takuat , nuianiilluni aggerpoq , isit tamarmik takussavaat , taakkuattaaq taassuminnga kapisisut ; nunarsuarmilu naggueqatigiit tamarmik kappialaatigissavaat . Aap , amen .
66001008	Uanga tassaavunga Alfa aamma Omega , oqarpoq Guuti Naalagaq , taanna maanna ittoq siornatigullu ittoq tikiukkumaartorlu , Ajugaqanngitsoq .
66001009	Uanga Johannesi qatanngutersi , peqatigisarsi naalliunnikkut Naalagaaffikkut Jiisusimilu nikallujuissutsikkut , qeqertami Patmosimik atilimmiippunga Guutip oqaasia Jiisusillu nalunaajaataa pissutigalugit .
66001010	Naalakkap ulluani Anersaamit tikinneqarpunga , tununnilu tusaalerpara nipersuaq soorlu qarlortaassuup nipaa
66001011	tutsiuttoq imaalluni : " Takusatit mappersakkamut allakkit nassiullugulu ilagiissoqatigiinnut arfineq-marluusunut - tassa Efesosimut Smyrnamullu , Pergamonimut Thyatiramullu , Sardesimut Filadelfiamullu Laodikeamullu . "
66001012	Tunummut saappunga uannut oqaluttoq takujumallugu , takulerpakkalu qullilerfiit arfineq-marluk kuultiusut ,
66001013	qullilerfiillu akornanniippoq inuup erneratut isikkoqartoq singernerminut anngussimasumik atisaqartoq sakissamigullu kuultiusumik qiterusersimasoq .
66001014	Niaqua nujaalu savat meqquisut qaqornerpaatut qaqortigipput soorlu aput ; isaalu ikualanertut ipput ,
66001015	isigaasalu assigaat kanngussak aatsitsivimmi aamaartoq , nipaalu imersuit ittuppalunnerattut nipeqarpoq .
66001016	Talerpimminik tigumiarpai ullorissat arfineq-marluk , qarnanillu anillassimavoq pana ipittorsuaq illuttut kiinalik , isikkoqarporlu seqinertut qaammarisseruttorsimasutut .
66001017	Takugakku toqusutut isigaasa saannut uppippunga . Taassumali talerpimminik attorpaanga oqarfigalungalu : " Erseqinak ! Uanga tassa siulliullunilu kingulliusoq ,
66001018	uumassuseqartorlu : Toqusimagaluarpunga , takuallu , naassaanngilluinnartumik ittuinnartuuvunga , pigaakkalu toqumut toqusullu inaannut matuersaatit .
66001019	Takusatit allakkit , maanna ittut kingornalu piumaartussat .
66001020	Ullorissat arfineq-marluk talerpinnik tigumiama takusavit qullilerfiillu arfineq-marluk kuultiusut anngigisartaat mannaavoq : Ullorissat arfineq-marluk tassaapput ilagiissoqatigiit arfineq-marluk inngilii , qullilerfiillu arfineq-marluk tassaapput ilagiit arfineq-marluk .
66002001	Ilagiit Efesosimiut inngiliannut allagit :
66002002	Ilisimavakka suliatit assoroornerillu nikallujuissutsillu nalunagulu ajortut akaarinngilluinnaritit misilissimagitillu imminnik apustiliunerartut taamaattuunatilli , paasisimallugulu salluliortut .
66002003	Nikallujuitsuuvutit naalliussimaqalutillu atera pillugu , qasusimanngilatilli .
66002004	Kisianni assuaraakkit asannissutsit siulleq soraarukkakku .
66002005	Taamaattumik eqqaamaniaruk sumit nakkartutit , allamik isumataarit , suliatillu siulliit suliarikkit . Taamaaliunngikkuit saassutissavakkit , qullilerfiillu inaanit nuukkumaarpara allamik isumataanngikkuit .
66002006	Mannali pigaat : Uumissorpatit Nikolaikkut suliaat uangattaaq uumissukkakka .
66002007	Siuteqartup tusarligit Anersaap ilagiinnut oqaaserisai ! Ajugaasoq nerisassikkumaarpara orpimmit inuunartumit Guutip Paratiisianiittumit .
66002008	Ilagiit Smyrnamiut inngiliannut allagit :
66002009	Ilisimavakka annikilliortarnitit piitsuussutsillu - pisuujuvutilli ! - nalunngilaralu mitaatigineqartutit imminnik juutiunerartunit uffa juutiunatik , tassaallutilli Saatanip ilagiissai .
66002010	Naalliunnissatit sioorageqinagit , Diaavulup ilasi parnaarussivimmut pisikkumaarpai misilinneqaqqullusi , naalliunnartorsiussaasilu ulluni qulini . Toqumut allaat ilumoorit , taava ajugaasumut niaqorusiussassaq inuussutaasoq ilinnut tunniukkumaarpara .
66002011	Siuteqartup tusarligit Anersaap ilagiinnut oqaaserisai . Ajugaasoq toqup aappaanit ajoquserneqassanngilaq .
66002012	Ilagiit Pergamonimiut inngiliannut allagit :
66002013	Nalunngilara sumi najugaqartutit , tassa Saatanip issiavissaarsuata inigisaani . Taamaattoq atera aalajangiuppat uannullu uppernerit miserratiginagu , allaat ulluni Antipasip nalunaajaasima ilumoortup najukkassinni Saatanip najugaani toqutaanerata nalaani .
66002014	Kisianni ilinnut assuarliutissaqalaarpunga : Ilaqarputit Bileamip ajoqersuutaanik aalajangiussisunik . Bileamimmiuna Balaki ajoqersoraa Israelip qitornai naakkiuffississagai guutipilunnut pilliutinik nerisalersillugit kinguaassiuutitigullu inuunerluttunngortillugit .
66002015	Taamatuttaaq ilaqarputit Nikolaikkut ajoqersuutaannik aalajangiussisunik .
66002016	Taamaattumik allamik isumataarit ! Taamaaliunngikkuit pakasarlutit saassutissavakkit panalu qanermiora sakkugalugu taakku sorsuffigalugit .
66002017	Siuteqartup tusarligit Anersaap ilagiinnut oqaaserisai . Ajugaasoq tuniumaarpara mannap isertugaasup ilaanik , tuniumaarparalu ujaqqamik qaqortumik , kigartuiffigisimasumik atermik nutaamik allat pinnatik taassuminnga tunisittup kisimi ilisimasaanik .
66002018	Ilagiit Thyatiramiut inngiliannut allagit :
66002019	Ilisimavakka suliatit asannissutsillu unneqqarissutsillu kiffartornerillu nikallujuissutsillu , suliavillu kingulliit siulliit akimorpaat .
66002020	Kisianni assuaraakkit ilaginnaannarakku arnaq Jezabeli imminik pruffiitiunerartoq ajoqersuutimigullu uanga kiffannik tammartitsisoq kinguaassiuutitigut inuunerluttaqqullugit guutipilunnullu pilliutinik nerisaqqullugit .
66002021	Piffissaqartissimagaluarpara allamik isumataarnissaanut , kisianni allamik isumataarumanani kinguaassiuutitigut inuunerlunnini soraarukkumanngilaa .
66002022	Maannali napparsimalersissavara , taassuminngalu arneriffiginnittartut annikilliungaalersissavakka iliortarneri tunullugit allamik isumataanngippata ,
66002023	qitornaalu toqussavakka . Ilagiillu tamarmik paasissavaat uanga tassaasunga tartunik uummatinillu misissuisoq , tamassilu immikkut tuniumaarpassi suliasi naapertorlugit .
66002025	Kisianni maanna pigisarsi aalajangiunniarsiuk tikiutserlunga .
66002026	Ajugaasoq aalajaallunilu ilissinnut suliareqqusannik naggatissaq tikillugu isumaginnittoq taanna inuiaqatigiinnut naalagaassuseqartikkumaarpara .
66002027	Taassuma kunngisut tigumiani saviminiusoq atorlugu paarissavai , immersakkatut marraasutut sequmisissallugit ,
66002028	soorlu taamaaliornissamut ataatama piginnaaneqartikkaanga , ulloriarlu qaasiut taassumunnga tunniukkumaarpara .
66003001	Ilagiit Sardesimiut inngiliannut allagit :
66003002	Iterit , ilatillu toqoqqajaalersut nakussatsikkit , suliatimmi Guutima takkuani naammaginanngitsuutippakka .
66003003	Taamaattumik eqqaamaniaruk qanoq ilillutit piginnilersimasutit tusarsimasutillu . Tamannalu aalajangiunniaruk , allamillu isumataarniarit ! Eqqumanngikkuit tillinniatut tikiukkumaarpunga , naluallu qanoq ilisukkut saassukkumaarikkit .
66003004	Kisianni Sardesimi ilaqarputit ikittuinnarnik atisaminnik mingutsissimanngitsunik , taakkualu ilagissavaannga qaqortunik atisaqarlutik taamaattunik atisaqarnissamut qinngaqqunnannginnamik .
66003005	Ajugaasoq qaqortunik atisitinneqassaaq , aqqalu inuunerup mappersagaanit piianngisaannassavara , aqqalu nassuerutigiumaarpara uanga ataatannut inngiliinullu .
66003007	Ilagiit Filadelfiamiut inngiliannut allagit :
66003008	Ilisimavakka suliatit . Matumik allap matusinnaanngisaanik mappiuppakkit , nalunngilaralu nakuitsuusutit , taamaakkaluarlutilli oqaasera aalajangiussimagit ateralu miserratiginagu .
66003009	Saatanip ilagiissaasa ilaat sallullutik imminnik juutiunerartut - uffa juutiunatik - ilinnut pisikkumaarpakka . Aggersikkumaarpakka isikkavillu saannut pallortillugit paasitillugillu illit asagikkit .
66003010	Nikallujuissuseq pillugu oqaatsikka paarigakkit uangattaaq paariumaarpakkit ullussani misilinneqarfiusuni nunarsuarmut tamarmut nalliuttussani nunarsuarmi najugaqartut misilinneqarfissaanni .
66003011	Erniinnaq aggerumaarpunga . Pigisat aalajangiunniaruk ajugaasumut niaqorusiussamik arsaarneqaqqunak .
66003012	Ajugaasoq Guutip naalaffiani sukarsuanngortikkumaarpara , tassanngalu peersinneqaqqinnaviissaaq ; tassungalu allakkumaarpakka Guutima aqqa , Guutima illoqarfiata Jerusalemip nutaap qilammit uanga Guutinnit aqqarumaartup aqqa , uangalu atera nutaaq .
66003014	Ilagiit Laodikeamiut inngiliannut allagit :
66003015	Ilisimavakka suliatit , nilleratillu kissanngilatit . Nillertuugaluaruittoq kissartuullutilluunniit !
66003016	Maannali akunnattuugavit nillertuunatit kissartuunatilluunniit qaninnit oriarumaarpakkit .
66003017	Ima oqaravit : Pisuujuvunga , pigisarpassuaqarpunga amigaateqarnangalu ; illillu nalugakku tassaallutit inukuluk , nallinnartoq , piitsoq , tappiitsoq tamaqanngitsorlu -
66003018	taava siunnersussavakkit uannit piseqqullutit kuultimik innermik akuiakkamik pisuunnguutissannik , atisassannillu qaqortunik tamaqanngissutsivit kanngunartui takussaaqqunagit , tarnummillu isinnut tarnutissannik , isigisaqarsinnaaqqullutit .
66003019	Asasakka tamaasa pillarlugillu anusinngorsartarpakka . Ilungersorit allamillu isumataarlutit !
66003021	Ajugaasoq uanga issiavissaarsuanni issiavissikkumaarpara soorlu uanga ajugaasimasunga ataatannilu issiavissillunga issiavissaarsuani .
66004001	Taava takusaqalerpunga : Takuallu , qilammut matu ammasoq , nipilu uannut oqaluttoq tusaqqaarsimasara qarlortaassuup nipaatut nipilik oqarpoq : " Maanga qaqigit , taava kingorna piumaartussat ilinnut takutissavakka . "
66004002	Erniinnaq Anersaamit tikinneqarpunga takullugulu issiavissaarsuaq qilammiittoq tassanilu issiasoqartoq .
66004003	Issiasoq takullugu soorlu tassa jaspisi sarderilu , neriusaarlu issiavissaarsuup avataaniittoq soorlu tassa smaragdi .
66004004	Issiavissaarsuaq kaajallallugu inissisimapput issiavissaarsuit 24-t , taakkunanilu issiapput utoqqaanertat 24-t qaqortunik atisaqarlutik kuultiusunillu niaqoruteqarlutik .
66004005	Issiavissaarsuarmit anillakaapput innaallattarnerit , qanngorpallattarnerit kallerpalunnerlu , issiavissaarsuullu saavaniipput nanerussat ikumasut arfineq-marluk - tassaasut Guutip anersaavi arfineq-marluk .
66004006	Issiavissaarsuup sioraaniippoq soorlu imaq igalaaminiinnaq krystalitut qaammaritsigisoq . Issiavissaarsuarlu avatangerlugu saneraasa qeqqanniipput uumasorsuit sisamat saamikkut tunumikkullu isinik ulikkaartut .
66004007	Uumasorsuup siulliup assigaa løveq , aappaatalu ussik ; pingajuat inuttut kiinaqarpoq , sisamaatalu assigaa nattoralik timmisoq .
66004008	Uumasorsuit taakku sisamat tamarmik immikkut arfinilinnik suloqarput , kaajallallutillu allaallu sulummik muminganni isinik ulikkaarput . Kipisuillutillu ullukkut unnuakkullu ima oqalupput : Illernarpoq , illernarpoq , illernarpoq Naalagaq , Guuti Ajugaqanngitsoq , siornatigut ittoq maannalu ittoq tikiukkumaartorlu .
66004010	utoqqaanertat taakku 24-t taanna issiavissaarsuarmi issiasoq nunamut sikiffigisarpaat , pallorfigisarpaallu taanna naassaanngilluinnartumik ittuinnartuusoq , niaqorutitillu issiavissaarsuup saavanut ilisarpaat oqarlutillu :
66004011	Illit , Naalagarput Guuterpullu , qinngaqqunnanngillat pigissallugit naalannaat ataqqinaallu pissaanerlu ; illimmi suut tamaasa pinngortippatit , illit piumasakkut piulerput pinngortitaallutillu .
66005001	Takuara issiavissaarsuarmi issiasup talerpimmini tigumiaraa mappersagaq mumigiinnik allanneqartoq arfineq-marlunnillu naqissusersimasoq .
66005005	Utoqqaanertalli ilaata oqarfigaanga : " Qianak , løveq Judamit naggueqartoq , Daavip sorlaata naanera , ajugaasimavoq taamalu mappersagaq mappersinnaallugu naqissutaalu arfineq-marluk peersinnaallugit . "
66005006	Takuaralu savaaraq issiavissaarsuup uumasorsuit taakkua sisamat utoqqaanertallu akornanni ittoq , savaaraq toqutatut ittoq arfineq-marlunnik nassulik arfineq-marlunnillu isilik - tassaasut Guutip anersaavi arfineq-marluk nunarsuarmut tamarmut aallartitat .
66005008	Savaaqqallu mappersagaq tigummagu uumasorsuit taakku sisamat utoqqaanertallu taakku 24-t pallorfigaat tamarmik immikkut tigumiaqarlutik kukkilattarissamik puugutaasanillu kuultiusunik tipigissaatinik - tassa illernartut qinnutaannik - ulikkaartunik .
66005009	Appippaallu erinarsugassiaq nutaaq : Illit qinngaqqunnanngilatit mappersagaq pissallugu naqissutaassallugulu , toqunneqarsimagavit pisiaralugillu aannik inuit Guutip pigisassai naggueqatigiinnit immikkullu oqaasilinnit inuiannillu inuiaqatigiinnillu tamanit pisut ,
66005010	inuianngortikkakkit kunngikkormiuusut palasinngortillugillu Guutitsinnut , nunarsuarmilu kunngiussapput .
66005011	Takusaqarpungalu : Tusaalerpara inngilerpassuit issiavissaarsuarmik uumasorsuarnik utoqqaanertanillu avatangiisut - 10.000-ilippassuit 10.000-it , tuusintilikkuutaartorpassuit nipaat .
66005012	Nipitoqisumik oqarput : Savaaraq , taanna toqutaasoq , qinngaqqunnanngilaq pissallugit pissaaneq pisuussutillu ilisimassuserlu nakuussuserlu ataqqinaallu unnersiutiginnissullu naalannaallu .
66005013	Tusarpakkalu pinngortitat qilammiittut , nunamiittut , nunap ataaniittut immamiittullu taakkunaniittullu tamarmik ima oqartut : Issiavissaarsuarmi issiasoq Savaararlu naalannartitaalit ataqqineqarlutillu unnersiutigineqarlutillu pissaaneqarlutillu naassaanngilluinnartumik .
66005014	Uumasorsuillu sisamat taakku oqarput amen , utoqqaanertallu pallorput .
66006002	Takuaralu hesti qaqortoq , tassanilu hestersoq pisisseqarpoq . Taanna niaqoruserneqarpoq , aallarporlu ajugaajuarlunilu .
66006003	Savaaqqap naqissutip aappaa peermagu tusarpara uumasorsuup aappaa oqartoq : " Qaagit ! "
66006004	Anillapporlu hesti alla , aappaluttuinnaq , tassanilu hestersoq piginnaatitaavoq nunarsuarmi eqqissineerutitsinissamut inuit imminnut toqoraatilersillugit . Taanna panarsuarmik tunineqarpoq .
66006005	Savaaqqap naqissutit pingajuat peermagu tusarpara uumasorsuit pingajuat oqartoq : " Qaagit ! " . Takuaralu hesti qernertoq , tassanilu hestersoq oqimaalutaavinnik tigumiaqarpoq .
66006006	Tusarparalu soorlu uumasorsuit taakkua sisamat akornannit oqarpallattoqartoq : " Qajuusiassat uuttuutip ataatsip imai denarimik ataatsimik naleqassapput , suaasiassallu uuttuutit pingasut imaat denarimik ataatsimik , kisianni uulia viinnilu ajoqusissanngilatit ! "
66006007	Savaaqqap naqissutit sisamaat peermagu tusarpara uumasorsuit sisamaat oqartoq : " Qaagit ! "
66006008	Takuaralu hesti sungarpaluttoq , tassanilu hestersoq ateqarpoq Toqu , malitsigaalu Toqusut Inaat . Piginnaatitaappullu nunarsuup sisamararterutaanut naalagaanissamut , toqoraanissamut pana kaannersuarlu nappaallu toqoraataasoq nunarsuullu nersutai nujuartat atorlugit .
66006009	Savaaqqap naqissutit tallimaat peermagu pilliiviup ataani takuakka Guutip oqaasia nalunaajaallu aalajangiussartik pillugit toqutaasut tarningi .
66006010	Nipitoqisumillu torlulapput oqarlutik : " Naalagaasutit illernartoq sallusuitsorlu , qaqugu eqqartuussiniarpit aappullu kuisaasoq pillugu nunarsuarmi najugaqartunut akiniulluta ? "
66006011	Tamarmik immikkut atisamik qaqortumik atisassinneqarput oqarfigineqarlutillu suli sivikitsumik qasuersaarallaqqullugit kiffartortoqatimik qatanngutimillu immissut toqunneqartussat amerlassusissaat naammatsitserlugu .
66006012	Takusaqalerpungalu : Savaaqqap naqissutit arfernat peermagu nuna sajuttorsuanngorpoq , seqinerlu puutut qernertigilerpoq qaammallu tamarmi aattut ilerluni ,
66006013	qilaallu ulloriai nunamut nakkaapput soorlu figenit nakkaasartut orpik naaffigisartik anorersuarmit aalatinneqaraangat .
66006014	Qilallu peeruppoq soorlu mappersagaq imuneqartoq , qaqqallu qeqertallu tamarmik iniminnit nuunneqarput .
66006015	Nunarsuarmilu kunngit naalagartallu sakkutuunullu naalagaanertaasut pisuullu pissarsuillu inussiaatillu inussiaataanngitsullu tamarmik qaarusunni qaqqallu qunnerini isertorput .
66006016	Qaqqanullu qaarsunullu oqarput : " Nakkarfigitigut isertorlutalu issiavissaarsuarmi issiasup kiinaanit Savaaqqallu kamanneranit .
66006017	Maannami nalliuppoq ulloq taakkua kamangaarfiat , kiallu tamanna attassinnaavaa ? "
66007001	Taava takuakka inngilit sisamat nunarsuup sammiviini sisamani qeqartut nunarsuullu anorai sisamat noqillugit nuna imarluunniit orpiilluunniit anorlerfigineqaqqunagit .
66007003	" Nuna imarluunniit orpiilluunniit ajoqusinngikkallarsigit Guutitta kiffai qaavisigut naqissusereertinnagit . "
66007004	Tusarparalu naqissuserneqartut amerlassusiat : Israelip ernerisa naggueqatigiissortaannit tamarmiusunit naqissuserneqartut 144.000-it .
66007009	Taava takusaqalerpunga , takuallu , inuppassuit amerlangaaramik kisinneqarsinnaanngitsut , inuiaqatigiinnit naggueqatigiinnillu inuiannillu immikkullu oqaasilinnit tamanit pisut , issiavissaarsuup sioraani Savaaqqallu saavani qeqarput qaqortunik atisaqarlutik palmillu avalequtaannik tigumiaqarlutik .
66007010	Nipitoqisumillu torlulapput : Annassut Guutitsinnit issiavissaarsuarmi issiasumit Savaaqqamillu pivoq .
66007012	oqarlutik : Amen ! Naalannaat unnersiutiginnissullu ilisimassuserlu qujaniullu ataqqinaallu pissaanerlu nakuussuserlu Guutitta pigai naassaanngilluinnartumik . Amen !
66007014	Oqarfigaaralu : " Naalagara , illit nalunngilat . " Taava oqarfigaanga : " Tassaapput annikilliortitaangaarnermit aniguisimasut atisaminnillu Savaaqqap aavanut eqqiaasimasut qaqortitillugit .
66007015	Taamaattumik Guutip issiavissaarsuata sioraani qeqarput naalaffianilu kiffartorfigalugu ullukkut unnuakkullu , issiavissaarsuarmilu issiasup tupini napparumaarpaa , oqqiffissaat .
66007016	Kingorna kaalissanatillu qilalissanngillat , seqernup kissaanit kiammilluunniit allamit naalliutsitaajunnaassapput
66007017	Savaaqqap issiavissaarsuup qeqqaniittup paarissammatik puilasunullu inuussutaasunut ingerlatissallutik . Guutillu qulliit tamaasa isaannit allarterumaarpai . "
66008002	Takuaralu inngilit taakku arfineq-marluk Guutip saavani qeqartut qarlortaassuarnik arfineq-marlunnik tunineqartut .
66008003	Inngililu alla takkuppoq pujoortitsivimmik kuultiusumik tigumiarluni pilliiviullu killingani inissilluni , tunineqarporlu tipigissaatinik amerlasuunik pilliivimmut kuultiusumut issiavissaarsuup sioraaniittumut ilisassaminik illernartut qinnutaannut tamanut ilanngullugit .
66008004	Tipigissaatillu pujua illernartut qinnutaannut ilanngulluni inngilip assaanit qangattarpoq Guutip saavani .
66008005	Taava inngilip pujoortitsivik tiguaa immerlugulu innermik pilliivimmiittumik innerlu nunamut nalullugu . Taavalu kallilerpoq qannguluttorsuulluni innaallattarlunilu nunalu sajulerluni .
66008007	Inngilip siulliup qarlortaassuani supimmagu nataqqornat innerlu aammik akullit nalliupput , taakkulu nunamut naloriunneqarput . Nunap pingajorarterutaa ikuallalluni nunguppoq , orpiillu pingajorarterutaat ikuallallutik nungupputtaaq ; ivikkat qorsorissut tamarmik ikuallapput nungullutik .
66008008	Inngilip aappaata qarlortaassuani supimmagu qaqqarsuarlusooq innerinnaasoq immamut naloriunneqarpoq . Immap pingajorarterutaa aanngorpoq ,
66008010	Inngilit pingajuata qarlortaassuani supimmagu ulloriarujussuaq nanerussatut ikumasoq qilammit nakkarpoq kuussuillu ermullu puilaffiisa pingajorarterutaat tuffigalugit .
66008011	Ulloriaq taanna Sungarnitsumik taaguuteqarpoq . Ermit pingajorarterutaat sungarnitsunngorpoq . Inuppassuit imeq toqussutigaat qasilitsunngormat .
66008012	Inngilit sisamaata qarlortaassuani supimmagu seqernup qaammatillu ullorissallu pingajorarterutaat eqqorneqarput qaamaneerullutik ; ullullu qaamanermi pingajorarterutaa annaavaa , unnuarlu aamma taamaalivoq .
66008013	Takusaqalerpungalu : Tusaalerpara nattoralik pavuunarsuaq timmilluni nipitoqisumik oqarpallattoq : " Eqqanaq , eqqanaq , eqqanaq nunarsuarmi najugaqartut inngilit pingasut qarlortartussanngortut qarlortarpalulillarpata . "
66009001	Inngilit tallimaata qarlortaassuani supimmagu takuara ulloriaq qilammit nunamut naloriunneqartoq . Taassumunnga tunniunneqarpoq itinersuup puilasuata matuersaataa ,
66009002	taassuminngalu itinersuup puilasua ammarmagu tassannga anialerpoq pujoq aatsitsivissuup pujuatut ittoq . Seqinerlu silaannarlu putsumit puilasumeersumit taallerneqarput .
66009003	Putsumit aniapput pillertat nuna qallerlugu , taakkulu piginnaatitaapput nunarsuup skorpioniisa piginnaanerisa assinganik .
66009004	Kisianni oqarfigineqarput nunap ivigai qorsuusulluunniit allat orpiilluunniit ajoqusissanngikkaat inuilli qaamikkut Guutip naqitsisaanik nalunaaqutserneqanngitsut kisiisa ajoqusissagaat .
66009006	Ulluni taakkunani inuit toqu ujassavaat nanissanaguli . Toqujumallissapput , toqulli qimarratigissavai .
66009007	Pillertat isikkumikkut assigaat hestit sorsunnissamut pisatsersukkat . Niaqormioraat niaqorutitut ittut kuultiusut , inuttullu kiinaqarput .
66009008	Nujaqarput arnat nujaasa assinginik kiguteqarlutillu løvit kigutaattut ittunik .
66009009	Saattuaasaqarput saattuaasat saviminiusut assinginik , suluppalunnerallu nipeqarpoq qamuterpassuit hestillit saassussillutik pisorpaluattut .
66009012	Eqqanaartuut siulleq qaangiuppoq , tulliuppulli suli marluk .
66009013	Inngilit arfernata qarlortaassuani supimmagu tusarpara nipi pilliiviup kuultiusup Guutip saavaniittup nassuusartaanit sisamanit
66009014	oqartoq inngilit arfernannut qarlortaassuaatilimmut : " Inngilit taakku sisamat kuussuup Eufratip sinaani qilersorsimasut qilerussaakkit . "
66009020	Inuilli amiakkuusut perluutinit taakkuninnga toqutaanngitsut assammik sanaavi tununngilaat , pallorfigiuarpaammi anersaapiluit guutiliallu kuultiusut sølviusullu kanngussaasullu ujaraasullu qisuusullu , takunnissinnaanatillu tusarsinnaanngitsut angalasinnaanngitsullu ,
66010004	Kallerit taakku arfineq-marluk oqalutsillugit allannialeraluarpunga , taavali tusarpara nipi qilammit tutsiuttoq : " Kallerit taakkua arfineq-marluk oqaaserisaat naqissusikkit allannagillu . "
66010005	Inngilillu immami nunamilu qeqartup takusama talerpini qilaap tungaanut isaappaa ,
66010006	taannalu naassaanngilluinnartumik ittuinnartuusoq qilammik tassaniittunillu tamanik nunamillu tassaniittunillu tamanik immamillu tassaniittunillu tamanik pinngortitsisoq naqqissigalugu inngili uppernarsaavoq oqarluni : " Piffissaatitaq qaangiuppoq .
66010007	Ulluni inngilit arfineq-aappaata qarlortaassuarminik supisiffissaani nipaanillu tutsiutitsiffissaani pilersaarut Guutip anngigisaa naammassineqarsimassaaq , soorlu kiffaminut pruffiitinut taama nalunaarsimasoq . "
66010008	Nipi qilammit tusagara aammaarluni uannut tutsiuppoq : " Mappersagaq mappersimasoq inngilimit immami nunamilu qeqartumit tigujartoruk . "
66010009	Taava inngili ornippara qinnuigalugulu mappersagaq uannut tunniuteqqullugu . Akivaangalu : " Tiguniaruk iillugulu . Nassanni qasilikkumaarpoq qaninnili tungusunnissaaq tungusunnitsuutitut . "
66010010	Mappersagaq inngilip assaanit tiguara iillugulu . Qaninni tungusunnippoq tungusunnitsuutitut , iigakkuli naanni qasilippoq .
66010011	Imalu oqarfigineqarpunga : " Aammaarlutit siulittuutigissavatit inuiaat inuiaqatigiillu , immikkut oqaasillit kunngillu amerlasuut . "
66011001	Sullortuumillu uuttortaatissamik tunineqarpunga imalu oqarfigineqarlunga : " Nikuigit uuttortarlugillu Guutip naalaffia pilliivillu tassanilu pallortartut ,
66011002	kisianni naalaffiup silarlia ilanngunnagu , taanna uuttortassanngilat Guutimik nalusunut pigititaammat , taakkualu illoqarfik illernartoq tullaarissavaat qaammatini 42-ni .
66011004	Nalunaajaasikka tassaapput olivenequtit marluk qullilerfiillu marluk nunarsuup naalagaata saavani napasut .
66011005	Ajoquserniarneqaleraangata inneq qarninit anillattaraaq qinngarsortaallu nunguttarlugit , ajoqusiiniartormi taama toqunneqassaaq .
66011006	Taakku piginnaatitaapput qilak matusinnaallugu ulluni siulittuiffimminni siallissaarsillugu , piginnaatitaappullu imeq aanngortissinnaallugu nunalu perlutsissinnaallugu perluutaasinnaasunik tamanik , sukkulluunniit taamaaliorumalleraangamik .
66011007	Nalunaajaanertik naammassippassuk nersutip itinersuarmit qaqisup saassukkumaarpai ajugaaffigalugillu toqullugillu .
66011008	Timaallu toqungasut aqqusiniinnarmiikkumaarput illoqarfissuarmi anersaakkut Sodomamik Egyptenimillu taaneqartartumi , naalakkamillu kikiattugaaffiani .
66011011	Ullulli pingasut ullullu affaa qaangiummata anersaartornerup uumassutaasup Guutimit pisup pulavai , nikuippullu , takunnittullu tataatsangaarput .
66011012	Tusarpaat qilammit nipitoqisumik ima oqarfigineqarlutik : " Maanga qaqigitsi ! " Nuissamiillutillu qilammukarput qinngarsortitik isigitillugit .
66011013	Taamaalisorlu nuna sajuttorsuanngorpoq , illoqarfiullu qulerarterutaani illut uppikaapput . Nunap sajunnersuani tamatumani inuit 7.000-it toqutaapput , amiakkuusullu tataatsapput Guutilu qilammiittoq naalannartillugu .
66011014	Eqqanaartuutit aappaat qaangiuppoq , pingajuallu erniinnaq nalliuttussanngorpoq .
66011015	Inngilit arfineq-aappaata qarlortaassuani supimmagu nipit qilammit nipitoqisumik tutsiupput : Silarsuarmi naalagaassuseq Naalakkatta tanitaatalu maanna pigilerpaat , kunngiussaarlu naassaanngilluinnartumik .
66011016	Utoqqaanertallu taakku 24-t Guutip saavani issiavissaarsuarminni issiasut kiinnatik nunamut tutsillugit sikipput Guutilu pallorfigaat
66011017	oqarlutik : Qutsavigaatsigit Naalagaq Guuti , Ajugaqanngitsuusutit , maanna ittutit siornatigullu ittutit pissaanersuit pigilerakku kunngiulerlutillu .
66011018	Inuiaqatigiit uumitsassimapput , nalliussimavorli illit kamannerit , toqusut eqqartuunneqarfissaat , akissarsisissavatillu kiffatit pruffiitit illernartullu atinnillu mianerinnittut , mikisut angisuullu , aserussavatillu nunarsuarmik aseruisut .
66011019	Guutillu naalaffia qilammiittoq mapperneqarpoq , angerusiatalu illerfia naalaffiani takussaalerpoq , nalliuppullu innaallannerit qannguluppalussuarlu kallerpalunnerillu nunallu sajunnera nataqqornarsuillu .
66012003	Nalunaaqullu alla qilammi takussaalerpoq : Uumasorujussuaq aappallarissoq arfineq-marlunnik niaqulik qulinillu nassulik niaqqumini arfineq-marlunnik niaqorutilik .
66012004	Pamiuata qilaap ulloriaasa pingajorarterutaat saggarpai nunamullu nakkaatillugit . Uumasorujuk arnap ernisuttup saavanut inissippoq erniniariarpat erniaa iiumallugu .
66012005	Arnarlu ernertaarpoq , ernertaavatalu naalagaasutut tigumiani saviminiusoq atorlugu inuiaqatigiit tamaasa paarissavai . Taanna Guutimut issiavissaarsuanullu aallarunneqarpoq .
66012006	Arnarli inoqajuitsumut qimaavoq tassani Guutip imminut piareersimasaanik najugassaqarami ulluni 1.260-ini inuussutissaqartinneqassalluni .
66012007	Qilammi sorsunneqalerpoq . Mikaelip inngiliisalu uumasorujuk saassuppaat , uumasorujullu inngiliilu akiuupput
66012009	Igitaavoq uumasorujussuaq taanna , pulateriaarsutoqaq Diaavulumik Saatanimillu taaneqartoq silarsuarmik tamarmik tammartitsiniartoq nunamut igitaavoq , inngiliilu taassumunnga ilanngullugit igitaapput .
66012010	Tusarparalu qilammit nipi nipitoqisumik tutsiuttoq : Maanna annassut pissaanerlu Naalagaaffillu Guutitta pigilerpai , naalagaassuserlu tanitaata pigilerpaa qatanngutitta unnerluutiginnittaat igitaammat , taanna ullukkut unnuakkullu taakkuninnga Guutimut unnerluutiginnittartoq .
66012011	Ajugaaffigaat Savaaqqap aavatigut oqaatsitigullu nalunaajaassutigisamikkut . Inuunertik toqussaminnit salliutikkumanngilaat .
66012012	Taamaattumik qiimmattaritsi qilaat ilissilu taakkunani ineqartusi ! Eqqanarli nuna imarlu Diaavulu ilissinnut aqqarmat kamattorsuulluni , piffissakissutsi nalunnginnamiuk .
66012014	Kisianni arnaq tunineqarpoq nattoralissuup suluinik illugiinnik , inoqajuitsumi ineqarfini timmilluni ornissinnaaqqullugu . Tassani inuussutissaqartitaavoq piffissarititami ataatsimi , piffissarititani marlunni piffissarititallu affaani , pulateriaarsummit suneqarsinnaanani .
66012017	Uumasorujuullu arnaq kamaatingaaleramiuk qitornai allat Guutip inassutaanik Jiisusillu nalunaajaataanik aalajangiussisut sorsuffigilerpai .
66013001	Takuara nersut immamit qaqisoq . Qulinik nassoqarpoq arfineq-marlunnillu niaqoqarluni nassumminilu qulinik niaqoruteqarluni , niaquiniippullu aqqit Guutimut mitalliissutaasut .
66013005	Nersullu tunineqarpoq qanermik oqaatsinik mitalliutinik angisuunik oqaluttunik , piginnaatitaavorlu qaammatini 42-ni taamaaliorsinnaatillugu .
66013007	Tunineqarpoq pissaanermik illernartunut sorsunnissamut ajugaanissamullu , tunineqarporlu pissaanermik naalagaassalluni naggueqatigiinnut inuiannullu , immikkut oqaasilinnut inuiaqatigiinnullu tamanut .
66013008	Nunarsuarmilu najugaqartut tamarmik , tassa kikkulluunniit aqqi silarsuup tunngavilerneqarneranit inuunerup mappersagaani Savaaqqap toqutaasup piani allattorneqarsimanngitsut , pallorfigiumaarpaat .
66013009	Siuteqartoqaruni taanna tusarli !
66013010	Parnaarussaasussaq parnaarussaassaaq , panamik toqutaasussaq panamik toqutaassaaq .
66013011	Takuara nersut alla nunap iluanit qaqisoq . Savaaqqatut marlunnik nassoqarpoq uumasorujuttulli oqalulluni .
66013013	Angisuunik nalunaaqutiliortarpoq allaat innermik qilammit nunarsuarmut nakkartitsilluni inuit takkuanni .
66013014	Nunarsuarmi najugaqartut tammartittarpai nalunaaqutiliatigut imminnut naammassisinnaatitaasutigut nersutip takkuani , nunarsuarmilu najugaqartut oqarfigai nersut panamik toqutaasimagaluarluni uummaqqittoq assiliussagaat .
66013015	Piginnaatitaavorlu nersutip assinga anersaartornermik uumassutaasumik sulluarfigissallugu allaallu oqalussinnaanngortillugu , nersutillu assinganik pallorfiginnikkumanngitsut tamaasa toqutaasussanngortillugit .
66013016	Tamaasalu , angisuut mikisullu , pisuut piitsullu , inussiaataanngitsut inussiaatillu , talerpiisigut qaavisigulluunniit nalunaaqutserneqartippai
66013018	Tamatumani ilisimassuseqarneq pisariaqarpoq ! Silaqassusillip nersutip kisitsisaa naatsorsorliuk kisitsit taanna inuup kisitsisigimmagu . Kisitsit tassaavoq 666 .
66014001	Takusaqalerpunga : Takuat , Savaaraq qaqqami Zionimi qeqarpoq , najortigaalu inuit 144.000-it qaamikkut allassimasoqartut Savaaqqap aqqanik Ataataatalu aqqanik .
66014002	Nipilu qilammit tusarpara soorlu imersuit ittuppalunnerat soorlulu kallerpalussuaq , nipilu tusagara soorlu tassa kukkilattariarsorpalunneq .
66014003	Issiavissaarsuullu uumasorsuillu taakkua sisamat utoqqaanertallu taakkua 24-t saavanni atorpaat erinarsugassiaq nutaaq , erinarsugassiarlu taanna inuit 144.000-it akiliunneqarlutik nunamiikkunnaarsitat kisimik ilikkarsinnaavaat .
66014004	Taakku tassaapput arnerinikkut mingutsissimanngitsut , niviarsiatut angummut atortissimanngitsutut ittut . Savaaraq sumulluunniit aallaraangat malittarpaat , inunnillu immikkoortinneqarsimapput inereqqaataasutut Guutimut Savaaqqamullu akiliunneqarlutik ,
66014005	sallumillu qanermiugisaqanngillat ippinnaateqarnatillu .
66014007	inngililu nipitoqisumik oqarpoq : Guuti mianerisiuk naalannartillugulu , eqqartuussinissaa nalliummat . Pallorfigisiuk taanna qilammik nunamillu immamillu ermullu puilaffiinik pinngortitsisoq .
66014008	Inngilillu allap malippaa oqarlunilu : Uppikaavoq , uppikaavoq Babylonersuaq , inuiaqatigiinnut tamanut immitsisoq kinguaassiuutitigut inuunerluttuunermi uumitsaatigineqarnerata viinnianik .
66014009	Inngilillu pingajuata malippai nipitoqisumillu oqarluni : " Nersummik taassumalu assinganik pallorfiginnittup kialuunniit qaamigut assammigulluunniit nalunaaqutsersimasup
66014010	imissavaattaaq Guutip uumitsannerata viinnia , kimikillisaaserneqarnani ermutsimut Guutip kamannerata ermusaanut kuineqarsimasoq , anniartinneqassaarlu innermi ikuallassaammilu inngilit illernartut Savaaqqallu takkuanni .
66014011	Anniartitaanerisalu pujuat qummukassaaq naassaanngilluinnartumik , eqqissiveqassanngillallu ullukkulluunniit unnuakkulluunniit , taakku nersummik taassumalu assinganik pallorfiginnittut imaluunniit nersutip aqqanik nalunaaqutsertissimasut .
66014012	Tamatumani pisariaqarpoq illernartut , tassa taakku Guutip inassutaanik Jiisusimullu uppernermik aalajangiussisimasut , nikallujuitsuunissaat . "
66014013	Tusarparalu qilammit nipi tutsiuttoq : " Allagit : Pilluarput toqusut , maannamiit Naalakkami toqusut . Massami , oqarpoq Anersaaq , sulerulunnermik kingorna qasuersaassapput , suliamik malissammatik . "
66014014	Takusaqalerpungalu : Takuat , nuiaq qaqortoq , nuiamilu issiavoq inuup erneratut isikkoqartoq kuultiusumik niaqoruteqarluni killuullu ipittoq tigumiarlugu .
66014015	Inngililu alla naalaffimmit anivoq nuiamilu issiasoq nipitoqisumik torlulaarlugu : Killuutinnik killuigit katersuillutillu katersuiffissanngormat , nunarsuarmi katersugassat katersoriaannanngormata .
66014020	Tunguiaaffillu tukkaaffigineqarpoq illoqarfiup avataani , aallu tunguiaaffimmit aniavoq stadietut 1.600-tut isorartutigisoq qallerlugu hestit supissaataat tikillugit qaffalluni .
66015001	Nalunaaqut alla angisooq tupinnartoq qilammi takuara : Inngilit arfineq-marluk perlunnik kingullissanik arfineq-marlunnik nassatallit , taakkunatigut Guutip kamannera naammatsimmat .
66015002	Takuaralu soorlu imaq igalaaminiinnaq innermik akusaq , takuakkalu nersummut taassumalu assinganut aqqatalu kisitsisaanut ajugaasimasut immap igalaaminiinnaap killingani qeqartut kukkilattarissanik Guutip piinik tigumiaqarlutik .
66015003	Atorpaallu Guutip kiffaata Mosesip erinarsugassiaa erinarsugassiarlu Savaaqqamut pigititaq : Suliatit angeqalutillu tupinnangaarput , illit Naalagaq Guuti , Ajugaqanngitsoq ; naapertuilluartuullutillu ilumoortuupput aqqutitit , illit inuiannut kunngiusutit .
66015004	Kiammi mianerissannginnerpaatit , Naalagaq , aqqillu ataqqissanagu ? Illimmi kisivit illernartuuvutit . Inuiaat tamarmik ornissavaatsit pallorfigalutillu eqqartuussinitit naapertuilluartut nalunarunnaarmata .
66015005	Taava takusaqalerpunga : Qilammi naalaffik , Nalunaajaatip tupia , mapperneqarpoq ;
66015006	naalaffimmillu anipput inngilit taakku arfineq-marluk perlunnik taakkuninnga arfineq-marlunnik nassatallit ilupaassiamik minguitsumik qaalloriffaarimmik atisaqarlutik sakissamikkullu kuultiusunik tasseqarlutik .
66015007	Uumasorsuillu taakku sisamat ilaata inngilinut taakkununnga arfineq-marlunnut tunniuppai puugutaasat kuultiusut arfineq-marluk Guutip , tassa taassuma naassaanngilluinnartumik ittuinnartuusup , kamanneranik imallit .
66015008	Naalaffilli immerneqarpoq putsumik Guutip naalannassusianit pissaaneranillu pisumit , isertoqarsinnaajunnaarsillugu perluit arfineq-marluk inngilit taakku arfineq-marluk nassataat qaangiutereerserlugit .
66016002	Inngili siulleq aallarpoq , puugutaasaatinilu nunamut imaarpaa ; inuillu nersutip nalunaaqutsiussaanik nalunaaqutsersimasut assinganillu pallorfiginnittut ajuapilunnik peruluutaasunik eqqorneqarput .
66016003	Inngilip aappaata puugutaasaatini immamut imaarpaa , imarlu aanngorpoq toqutap aanaarfiatut , uumassusillillu immamiittut tamarmik toqupput .
66016004	Inngilit pingajuata puugutaasaatini kuussuarnut ermullu puilaffiinut imaarpaa , taakkulu aanngorput .
66016005	Tusarparalu ermit inngiliat oqartoq : Naapertuilluartuuvutit illit maanna ittutit , siornatigullu ittutit , illit Illernartuusutit , taama eqqartuussigavit .
66016006	Illernartut pruffiitillu aavi kuivaat , maanna aammik imigassippatit , pisassartik pivaat .
66016007	Tusarparalu pilliivik oqartoq : Ilumut , Naalagaq Guuti , Ajugaqanngitsuusutit , eqqartuussinitit eqqortuupput naapertuilluartuullutillu .
66016009	Inuit kissarnerujussuanit uupput , Guutillu perlunnut tamakkununnga naalagaasup aqqa mitappaat , allamillu isumataanngillat Guutilu naalannartinnagu .
66016010	Inngilit tallimaata puugutaasaatini nersutip issiavissaarsuanut imaarpaa , nersutillu naalagaaffia taarsivoq . Inuit anniarnermit oqqatik kiivaat ,
66016012	Inngilit arfernata puugutaasaatini kuussuarmut Eufratimut imaarpaa , ermalu paqqerpoq kunngit seqernup nuisarfianeersut aqqutissaqalersillugit .
66016013	Takuakkalu uumasorujuup qarnanit nersutillu qarnanit pruffiitioqqusersullu qarnanit anisut anersaat minguttuut pingasut naratsitut isikkoqartut .
66016014	Anersaapiluuppummi , nalunaaqutiliortarpullu . Silarsuarmi tamarmi kunnginut aallarput Guutip Ajugaqanngitsup ullussarsuani sorsunnissamut katersorumallugit .
66016015	- " Tillinniatut tikiukkumaarpunga . Pilluarpoq taanna eqqumasoq atisaqarluni pigaartoq tamaqanngitsuujumanani , kinguaassiuutini takuneqaqqunagit . " -
66016016	Katersorpaalu najukkamut hebræerisut Harmagedonimik taaneqartumut .
66016017	Inngilit arfineq-aappaata puugutaasaatini silaannarmut imaarpaa , issiavissaarsuarmiillu naalaffimmiittumit nipitoqisumik oqarpallattoqarpoq : " Pisussaq pereerpoq ! "
66016018	Innaallappoq kallerpalulerlunilu , nunalu sajuttorsuanngorpoq sakkortussutsimigut nunarsuup inoqaleqqaarneranit nalisissaanngitsumik .
66016019	Illoqarfissuaq pingasunngorluni aggorpoq , inuiaqatigiillu illoqarfii uppikaapput . Babylonersuarlu Guutimit puiorneqarsimanngilaq ; tunivaa ermutsimik uumitsannermi kamannermilu viinniannik imalimmik .
66016020	Qeqertat tamarmik peerupput , qaqqallu takussaajunnaarput .
66016021	Nataqqornat oqimaatsorsuit qilammit inunnut nakkaapput , inuillu nataqqornat perluutaanerat pillugu Guuti perloqquaat , perlussiuutaarujussuarmatami .
66017001	Inngilit taakkua arfineq-marluk puugutaasanik arfineq-marlunnik nassatallit ilaata ornillunga oqarfigaanga : " Qaagit , arnarsuup atortittartup imersuarni issiasup eqqartuunneqarnera ilinnut takutissavara .
66017002	Taanna nunarsuup kunngiisa kinguaassiuutitigut inuunerluffigisarpaat , kinguaassiuutitigullu inuunerlunnerata viinnia nunarsuarmi najugaqartut aalakoorutigisarpaat . "
66017003	Inngilillu Anersaakkut inoqajuitsumut ingerlappaanga .
66017004	Arnaq purpurinik aappallarissakkanillu atisaqarpoq pinnersaateqarlunilu kuultiusunik ujaqqanillu erlinnartunik sapannganillu . Tigumiarpaa ermuseq kuultiusoq maajunnartunik kinguaassiuutitigullu inuunerlunnermi mingunnartuinik ulikkaartoq .
66017006	Takuaralu arnaq taanna illernartut aavannit Jiisusillu nalunaajaasortaasa aavannit aalakoortoq . Takugakku assut tupigutsappunga .
66017008	Nersut taanna takusat siornatigut ikkaluarpoq maannakkulli naami , itinersuarmit qaqiumaarpoq piuneerussaanissani ornillugu . Nunarsuarmilu najugaqartut , aqqi silarsuup tunngavilerneqarneranit inuunerup mappersagaani allassimanngitsut , tupigusukkumaarput nersut taanna siornatigut ikkaluartoq maannakkulli inngitsoq tikiukkumaartorlu takulerunikku .
66017011	Nersullu siornatigut ikkaluartoq maannakkulli inngitsoq nammineq arfineq-pingajuuvoq tassaallunilu arfineq-marluk taakkua ilaat , piuneerussaanissanilu ornippaa .
66017012	Nassuit qulit takusatit tassaapput kunngit qulit suli kunngisut pissaaneqalersimanngitsut , nalunaaquttalli-akunnerani ataasiinnarmi kunngisut pissaaneqalerumaartut nersut peqatigalugu .
66017014	Savaaraq sorsuffigiumaarpaat , Savaaqqalli ajugaaffigiumaarpai tassaagami naalakkat naalagaat kunngillu kunngiat , taannalu peqatigalugu ajugaajumaarput qaaqqusaasimasut qinigaasimasullu unneqqarissullu malittaaniittut . "
66017015	Oqarfigaangalu : " Ermit arnap issiaffigisai takusatit tassaapput inuiaat inuppassuillu , inuiaqatigiit immikkullu oqaasillit .
66017016	Nassuillu qulit takusavit nersutillu arnaq atortittartoq taanna uumissulissavaat suerullugulu tamataarutitillugulu neqaalu nerillugu ikuallallugulu .
66017018	Arnarlu takusat tassaavoq illoqarfissuaq nunarsuarmi kunnginut naalagaassuseqartoq . "
66018001	Taava takuara inngili alla pissaanilissuaq qilammit aqqartoq , qaamarnganillu nuna qaammarsagaavoq .
66018002	Taanna nipitoqisumik torlulaarpoq : Uppikaavoq , uppikaavoq Babylonersuaq . Anersaapiluit najugarilerpaat . Isertorfinngorpoq anersaanut minguttuunut tamanut , isertorfinngorpoq timmissanut minguttunut tamanut isertorfinngorlunilu uumasunut minguttunut maajunnartunullu tamanut .
66018003	Inuiaqatigiimmi tamarmik imerput kinguaassiuutitigut inuunerlunnerata uumitsaatigineqarnerata viinnianik , nunarsuarmi kunngit taanna inuunerluffigisimavaat , nunarsuarmilu niuertut pisuunnguutigisimavaat inuulluapilunnersua .
66018004	Tusarparalu aamma qilammit nipi alla tutsiuttoq : Qimallugu anigitsi , innuttakka , ajortuliornerini peqataaqqunasi perluutaanillu eqqorneqaqqunasi .
66018005	Ajortuliaami qaleriiaarlutik qilammut apissisimapput , iluaatsuliornerilu Guutip puiorsimanngilai .
66018006	Allanut pitittakkani nammineq piligit , iliorneri marloriaammik akiniarsigit , ermuserlu kuisiffigisaa marloriaammik immersiuk imigassaanik .
66018007	Tunisiuk naalliuutissaanik aliasuutissaanillu imminut alutornarsaataasa inuulluapilutsinneratalu nalinginik . Uummammigummi ima oqartarpoq : " Dronningiullunga issiavissaarsuanni issiavunga uillarnerunangalu , aliasunnartunillu misigisaqanngisaannassaanga . "
66018008	Taamaattumik perluutissai ullormi ataatsimi nalliutissapput , toqu aliasunnerlu kaannerlu , ikuallanneqassaarlu , Guutimi Naalagaq eqqartuussisissaa pissarsuummat .
66018009	Nunarsuarmilu kunngit taassuminnga kinguaassiuutitigut inuunerluffiginnittut inuulluapiloqatiginnittullu ikualanerata pujua takugunikku qiallutillu upikkumaarpaat ,
66018010	ungasillugulu qeqarumaarput anniarnera annilaarutigalugu oqassallutillu : Eqqanaq , eqqanaq illit illoqarfissuaq , Babyloni illoqarfissuaq pissaaneqaqisoq ! Eqqartuunneqarnerit nalunaaquttap-akunnerani ataasiinnarmi pivoq !
66018011	Nunarsuarmilu niuertut qiallugulu upissavaat pisiariumaneqarunnaassammata nioqqutissaatitik umiarsuit usigisartagaat
66018012	kuulti sølvilu ujaqqallu erlinnartut sapanngallu ilupaassiassallu purpurilu siilikilu annoraamerngillu aappallarissakkat qisuillu tipigissut tamalaat nagguaatsullu tuugaavinik sanaat tamalaat atortullu qisummit akisunerpaamit kanngussammillu saviminermillu marmorimillu sanaat ,
66018013	kanelit korianderillu tipigissaatissallu tarnutissiallu virakilu viinnilu uulialu qajuusallu aseqqorinnerit qajuusiassallu nersutaatillu savallu hestillu qamutillu inussiallu , tassa inuit .
66018014	Inerittoq tarnivit kajungerisaa pigiunnaarpat , kusanangaartoq alutornartorlu tamaasa annaavatit , nanineqaqqissanngillallu .
66018015	Nioqqutissanik tamakkuninnga nioqqutillit , niuertut taassumuuna pisuunngortut tamarmik ungasillugu qeqarumaarput anniarnera ersissutigalugu , qiallutik aliasullutillu
66018016	oqassapput : Eqqanaq , eqqanaq illoqarfissuaq ilupaassiassanik purpurinillu aappallarissakkanillu atisalik , kuultimik ujaqqanillu erlinnartunik sapannganillu pinnersaatilik !
66018017	Pisuussuterpassuit nalunaaquttap-akunnerinnaani piuneerupput !
66018018	ikualaneratalu pujua takugamikku torlulallutik : " Illoqarfissuaq ! Sumi nalissaqarpa ? "
66018019	Niaqqutik pujoralatserpaat qiallutillu aliasullutillu torlulallutillu : Eqqanaq , eqqanaq illoqarfissuaq immami umiarsuaatillit tamarmik erlinnartuutaanik pisuunngorfiat . Nalunaaquttap-akunnerani ataasiinnarmi piuneeruppoq !
66018020	Tamanna qiimmattaatigisiuk illit qilak ilissilu illernartut apustilillu pruffiitillu ! Guutimmi eqqartuuppaa ilissilu akitsisillusi .
66018021	Taava inngilip pissaasup ujarak aserorteriviup ujarattarsuatut atsigisoq kivillugu imaanut naloriuppaa oqarlunilu : Taamaalilluni illoqarfissuaq taanna Babyloni taama tassanngaannartigisumik igitaassaaq periarfeerutitillugu .
66018022	Kukkilattariarsorpalunneq erinarsorpalunnerlu qarlortarpalunnerlu sulluartarpalunnerlu ilinni tusarsaajunnaassapput , assassugassanillu sunilluunniit ilinni suliaqartuerutissaaq , karrinik aserortererpalunneq ilinni tusarsaajunnaassaaq ,
66018023	qulliup qaamanera ilinni qaamassaassaaq , uissap nuliassallu nipaat ilinni tutsiutissaassaaq , tassa niuertortatit nunarsuarmi naalagartaammata , illit angakkuarnikkut inuiaqatigiit tamarmik tammartinneqarmata .
66018024	Illoqarfimmi takussaavoq aak , pruffiitit illernartullu nunarsuarmilu toqutaasimasut tamarmik aavat .
66019001	Taava tusarpara nipersuaq qilammiorpassuillusooq nipaat tutsiuttoq : Halleluja ! Annassut ataqqinaallu pissaanerlu Guutitta pigai ,
66019002	eqqartuussineri ilumoorlutillu naapertuilluartuupput . Arnarsuaq atortittartoq kinguaassiuutitigut inuunerlunnermigut silarsuarmik aseruisoq eqqartuuppaa , kiffami aavat pillugu akiniarpaa .
66019003	Aammaarlutillu oqarput : " Halleluja ! Taassuma pujua qummukartuassaaq naassaanngilluinnartumik . "
66019004	Utoqqaanertallu taakkua 24-t uumasorsuillu taakkua sisamat Guuti issiavissaarsuarmi issiasoq nunamut sikiffigaat pallorfigalugulu , oqarlutik : " Amen , halleluja ! "
66019005	Nipilu issiavissaarsuarmit tutsiuppoq : Unnersiutigisiuk Guuterput , kiffai tamassi , ilissi taassuminnga mianerinnittuususi , mikisullu angisuullu .
66019006	Tusarparalu soorlu inuppassuit nipaat soorlulu imersuit ittuppalunnerat soorlulu kallerpalussuaq : Halleluja ! Naalagaq Guuterput Ajugaqanngitsoq naalagaalerpoq .
66019007	Tipaatsullutalu qiimasutta unnersiutigalugulu Savaaraq katittussanngormat , nuliassaalu piareersareermat
66019008	atisassinneqarlunilu ilupaassiamik qaallorissumik minguitsumik
66019009	Inngilillu oqarfigaanga : " Allagit : Pilluarput Savaaqqap katinnerani nerersuarnissamut qaaqqusaasut . " Imalu oqarfigaanga : " Tassa Guutip oqaasii ilumoortut . "
66019010	Inngilip isigaasa saavannut sikippunga pallorfigiumallugu . Oqarfigaangali : " Taamaalioqinak ! Uanga kiffaannaavunga ilittut illillu qatanngutittut Jiisusip nalunaajaataanik aalajangiussisutut . Guuti pallorfigissavat . " Jiisusimimmi nalunaajaat tassaavoq pruffiitisut siulittuutip anersaava .
66019011	Takuaralu qilak ammasoq takuallu , tassaniippoq hesti qaqortoq , hestersorlu ateqarpoq : Ilumoortoq Sallusuitsorlu . Eqqartuussinermini sorsunnerminilu naapertuilluartumik iliortarpoq .
66019012	Isai innertut ikualasutut ipput , niaqquminilu niaqoruterpassuaqarpoq , allassimasoqarporlu atermik namminiinnaq ilisimasaanik .
66019013	Qallersaateqarpoq aammut misussimasumik ateqarlunilu : Guutip Oqaasia .
66019014	Qilammiorpassuit malippaat qaqortunik hesteqarlutik ilupaassianillu qaallorissunik minguitsunik atisaqarlutik .
66019015	Qarnanit anillassimavoq pana ipittorsuaq inuiaqatigiinnut panartaatissaa , naalakkersussavaalu naalagaasutut tigumiani saviminiusoq atorlugu , viinnimillu tunguiaaffimmi Guutip Ajugaqanngitsup uumitsannerata kamanneratalu piani tullaassissalluni .
66019016	Qallersaataanilu siffiaanilu allassimavoq ateq : Kunngit Kunngiat Naalakkallu Naalagaat .
66019017	Takuaralu inngili seqinermi qeqartoq . Taassuma timmissat pavani qilaap ataani timmisut tamaasa nipitoqisumik torlulaffigai : " Qaallusi Guutip nerisassarpassuarnik sassaalliiffianut katersuukkitsi
66019018	neriartorlugit kunngit neqaat sakkutuullu naalagarsuisa neqaat naalagartallu neqaat hestillu taakkunanilu hestersut neqaat kiisalu inussiaanngitsut inussiaatillu , angisuut mikisullu neqaat . "
66019019	Takuaralu nersut taanna nunarsuarmilu kunngit sakkutuuilu katersuuttut hestersoq malittaalu sorsukkumallugit .
66019020	Kisianni nersut tigusaavoq tassungalu ilanngulluni taanna pruffiitioqqusersoq takkuani nalunaaqutiliortartoq taamaaliornermigullu tammartillugit nersutip nalunaaqutaanik nalunaaqutsersimasut assinganillu pallorfiginnittut . Taakku marluk tatsimut innerusumut ikuallassaammik ikualasumut uumatillugit igitaapput .
66020001	Takuaralu inngili qilammit aqqartoq itinersuarmut matuersaat nassarlugu kalunnersuillu tigumiarlugit .
66020002	Inngilillu tiguaa uumasorujuk , taanna pulateriaarsutoqaq , tassaasoq Diaavulu Saatanilu , qilersorpaalu ukiuni 1.000-ini atasussamik
66020004	Takuakkalu issiavissaarsuit taakkununngalu ingittut eqqartuussisussanngortitat . Aammattaaq takuakka Jiisusimik Guutillu oqaasianik nalunaajaanertik pillugu niaquigaasimasut tarningi , tamaasalu nersummik taassumaluunniit assinganik pallorfiginnissimanngitsut qaamikkullu assammikkullu nersutip assinganik nalunaaqutserneqarsimanngitsut . Taakku uummarput Kristusilu kunngioqatigilerlugu ukiuni 1.000-ini .
66020005	Toqungasut allat uummanngillat ukiut 1.000-it taakku qaangiutinngikkallartillugit . Tassa toqusunit makinneq siulleq .
66020006	Pilluarput illernartuullutillu taakku toqusunit makinnermi siullermi peqataasussat . Taakku toqup aappaata artorpai , Guutimulli Kristusimullu palasiussapput kunngioqatigissallugulu ukiuni taakkunani 1.000-ini .
66020008	aallassallunilu inuiaqatigiit nunarsuup sammiviini sisamani tamaniittut tammartinniassallugit , Gogi aamma Magogi , sorsunnissamullu katersorniassallugit , sissap sioraasut amerlatigisut .
66020009	Majuarput nunap narsaamanertaanut illernartullu tammaarsimaffiat illoqarfillu asasaq ungusaralugit , innerli qilammit nakkarpoq nungutillugillu .
66020010	Diaavululu taakkuninnga tammartitsisoq tatsimut innerusumut ikuallassaataasumullu nersutip pruffiitioqqusersullu inigisaannuttaaq igitaavoq , anniartitaassappullu ullukkut unnuakkullu naassaanngilluinnartumik .
66020011	Takuakkalu issiavissaarsuaq qaqortoq tassanilu issiasoq . Kiinaanit nuna qilallu qimaasariaqarput inissaarutitaallutillu .
66020012	Takuakkalu toqusimasut , angisuut mikisullu , issiavissaarsuup sioraani qeqartut , mappersakkallu mapperneqarput . Mappersagarlu alla mapperneqarpoq , tassaalluni inuunerup mappersagaa , toqusimasullu eqqartuunneqarput suliatik naapertorlugit , mappersakkani allassimasut malillugit .
66020013	Immallu toqusimasut imminiittut utertippai , taamatuttaaq toqup toqusullu inaata toqusimasortatik , tamarmillu eqqartuunneqarput suliatik naapertorlugit .
66020014	Toqu toqusullu inaat tatsimut innerusumut igitaapput . Tassa toqup aappaa , taseq innerusoq .
66020015	Kikkulluunniit inuunerup mappersagaani allassimanngitsut tatsimut innerusumut igitaapput .
66021001	Takuakkalu qilak nutaaq nunalu nutaaq , tassami qilak siulleq nunalu siulleq peermata imarlu peerluni .
66021002	Illoqarfillu illernartoq , Jerusalemi nutaaq , takuara qilammit Guutimit aqqartoq nuliassatut uissaminut assukkersorsimasutut piareersimalluni .
66021003	Tusarparalu nipi nipitoqisumik issiavissaarsuarmit tutsiuttoq : Guuti ineqarfeqalerpoq inunni , taakkunani ineqarumaarpoq , innuttarissavaalu , Guutilu nammineq taakkunaniikkumaarpoq .
66021004	Qulliillu tamaasa isaannit allarterumaarpai , toqulu peerukkumaarpoq , aliasuttoqarunnaarlunilu nilliasoqarunnaarlunilu anniartoqarunnaassaaq siulliit peermata .
66021005	Issiavissaarsuarmilu issiasoq oqarpoq : " Takuat , suut tamaasa nutaanngortippakka ! " Oqarporlu : " Allagit , oqaatsit tamakku uppernarlutillu ilumoormata . "
66021006	Oqarfigaangalu : " Pisussat pereerput . Uanga tassaavunga Alfa aamma Omega , aallaqqaataallunilu naggataasoq . Imerusuttoq uanga akeqanngitsumik imertikkumaarpara ermup inuussutaasup puilaffianit .
66021007	Ajugaasup tamanna kingornussarissavaa , Guutigissavaanga , uangalu erneriumaarpara .
66021008	Kisianni qunutuut uppinngitsullu maajunnartullu inuartullu kinguaassiuutitigullu inuunerluttut angakkuartartullu guutipilussiortullu sallutuullu tamarmik pisassartik pissavaat tatsimi innermik ikuallassaammillu ikualasumi . Tassa toqup aappaa . "
66021009	Taava inngilit taakku arfineq-marluk puugutaasanik arfineq-marlunnik perlunnik kingullissanik arfineq-marlunnik imalinnik nassatallit ilaat tikiuppoq . Oqarfigaangalu : " Qaagit , nuliartaaq Savaaqqap nulia ilinnut takutissavara . "
66021010	Inngilillu Anersaakkut qaqqarsuarmut portusuumut pisippaanga takutillugulu illoqarfik illernartoq , Jerusalemi qilammit , Guutimit , aqqartoq
66021012	Qarmarsuaqarpoq portusuumik aqqaneq-marlunnik isaaffilimmik , isaaffiisalu qulaanniipput inngilit aqqaneq-marluk aqqillu allassimasut , tassa Israelikkut naggueqatigiit aqqaneq-marluk aqqi .
66021013	Isaaffiit pingasut kangimut sammipput , isaaffiit pingasut avannamut , isaaffiit pingasut kujammut isaaffiillu pingasut kimmut .
66021015	Inngili uannik oqaloqatiginnittoq kuultiusumik uuttuuteqarpoq illoqarfimmut isaaffiinullu qarmarsuanullu uuttortaatissaminik .
66021018	Qarmarsua jaspisiuvoq , illoqarfillu kuultiuvoq akuitsoq igalaaminertut minguinnerpaatut qillaritsigisoq .
66021019	Illoqarfiup qarmarsuata tunngavii ujaqqanik erlinnartunik tamalaanik pinnersagaapput : Tunngaviit siulliat jaspisiuvoq , aappaat safiriulluni , pingajuat kalcedoniulluni , sisamaat smaragdiulluni ,
66021020	tallimaat sardonyksiulluni , arfernat sarderiulluni , arfineq-aappaat krysolitiulluni , arfineq-pingajuat beryliulluni , qulingiluaat topasiulluni , qulingat krysoprasiulluni , aqqarnat hyacintiulluni aqqaneq-aappaallu ametystiulluni .
66021021	Isaaffiit aqqaneq-marluk taakku sapangaapput aqqaneq-marluk , isaaffiit tamarmik immikkut sapangaallutik ataaseq . Illoqarfiullu aqqusernga kuultiuvoq akuitsoq igalaaminertut akimut ersittoq .
66021023	illoqarfillu seqinermik qaammammilluunniit qaammaqquteqartariaqanngilaq Guutip naalannassusiata qaammarsarmani Savaararlu qaammaqqutigigamiuk .
66021024	Inuiaqatigiit angalasassapput illoqarfiup qaamanera qaammaqqutigalugu , nunarsuarmilu kunngit naalannaatertik tassunga aakkumaarpaat .
66021025	Isaaffii ulluunerani ammajuassapput , tassanilu unnuaqanngisaannassaaq .
66021026	Inuiaqatigiit naalannaataat pisuussutaallu tassunga eqqunneqassapput .
66021027	Kisianni nalinginnaatitaasumik tassunga isertoqassanngilaq , taamatullu aamma maajunnartuliortunik salluliortunillu naamik . Inuunerup mappersagaani , Savaaqqap pigisaani , allanneqarsimasut kisimik isissapput .
66022001	Inngilillu uannut takutippaa kuussuaq imermik inuussutaasumik aligortut qaammaritsigisumik imilik Guutip Savaaqqallu issiavissaarsuannit puilasoq .
66022002	Qeqqani , aqqusernup kuussuullu akornanni , ippoq orpik inuunartoq aqqaneq-marloriarluni inerititaqartartoq , qaammatit tamaasa inerititaqartarluni , orpiullu pilutai inuiaqatigiinnut katsorsaataapput .
66022003	Perloqqunartoqarunnaassaaq . Guutilli Savaaqqallu issiavissaarsuat illoqarfimmiissaaq , kiffaasalu Guuti pallorfigissavaat ,
66022004	kiinaalu takussavaat aqqalu qaaminniitissallugu .
66022005	Unnuaqarunnaassaaq , qulliullu qaamarnga seqernulluunniit qaamarnga atorfissaqartinneqassanngillat Naalakkap Guutip qaammarsassammatik . Taakku kunngiussapput naassaanngilluinnartumik .
66022006	Inngilillu oqarfigaanga : " Oqaatsit tamakku uppernarlutillu ilumoorput , Naalakkallu , pruffiitit anersaavisa Guutiata , inngilini aallartissimavaa qanittukkut piumaartussat kiffaminut takuteqqullugit :
66022007	" Tassami , erniinnaq tikiutissaanga . " Pilluarpoq siulittuutit oqaasertaannik mappersakkami uani allassimasunik aalajangiussisoq . "
66022008	Uangaavunga Johannesi tamakkuninnga tusagaqarlunilu takusaqartoq . Tamakku tusareerakkit takoreerakkillu inngilip taassuma tamakkuninnga uannik takutitsisup isigaasa saannut sikippunga pallorfigiumallugu .
66022010	Inngilillu oqarfigaanga : " Siulittuutit oqaasertaannik mappersakkami matumani allassimasunik naqissusiissanngilatit , piffissaq qaneqimmat .
66022011	Iluanngitsuliortoq iluanngitsuliortuarli , minguttoq minguttuarli , iluartoq iluartuliortuarli illernartorlu illernarsarneqartuarli . "
66022012	" Tassami , erniinnaq tikiutissaanga akiliutissara nassataralugu , kinaluunniit iliorfigiumaarakku suliai naapertorlugit .
66022013	Uanga tassaavunga Alfa aamma Omega , siulliullunilu kingulliusoq , aallaqqaataallunilu naggataasoq .
66022014	Pilluarput atisaminnik errorsisimasut , taakku orpimmit inuunartumit pisassaqassagamik illoqarfimmullu isersinnaassagamik isaaffiisigut .
66022015	Silataaniissappulli qimmit angakkuartartullu kinguaassiuutitigullu inuunerluttut inuarsimasullu guutipilussiortullu salluliornermillu nuannarisallit salluliortullu tamarmik .
66022016	Uanga , Jiisusi , inngiliga aallartippara ilissi ilagiit tamakkuninnga nalunaajaaffigeqqullusi . Uanga tassaavunga Daavip sorlaata naanera eqqarlerisaalu , ulloriaq qaasiut qaammarissoq . "
66022017	Anersaarlu nuliartaarlu oqarput : " Qaagit ! " Tusartorlu oqassaaq : " Qaagit ! " Imerusuttoq aggissaaq , piumasullu imeq inuussutaasoq akeqanngitsumik pissavaa .
66022018	Kikkulluunniit siulittuutit oqaasertaannik mappersakkami matumani allassimasunik tusartut nalunaajaaffigaakka : Taakkununnga ilaliussisoqarpat taamaaliortoq Guutip perlutsissavaa perluutinik mappersakkami matumani allassimasunik .
66022019	Siulittuutillu oqaasertaannik mappersakkami matumani allassimasunik peersisoqarpat taamaaliortoq Guutip peersivigissavaa orpimmi inuunartumi illoqarfimmilu illernartumi pisassaanik mappersakkami matumani allassimasunik .
66022020	Tamakkuninnga nalunaajaasoq oqarpoq : " Tassami , erniinnaq aggissaanga . " Amen , aggerniarit Naalagaq Jiisusi !