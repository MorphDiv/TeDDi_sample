# language_name_wals:	Oromo (Harar)
# language_name_glotto:	Eastern Oromo
# ISO_639-3:    	hae
# year_composed:        NA
# year_published:       2005
# mode:                 written
# genre_(broad):        non-fiction
# genre_(narrow):       religion
# writing_system:       Latn
# special_characters:   NA
# short_description:	Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.  
# source:               http://www.bible.is/HAEBSE/Matt/1
# copyright_short:	© The Bible Society of Ethiopia 2005
# copyright_long:       This Bible text is brought to you by The Bible Society of Ethiopia<br> TEXT: © The Bible Society of Ethiopia, 2005 FONT: © 1997-2013, SIL International http://bit.ly/1uKBBMx
# sample_type:          whole
# comments:             The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.
        
40001001	Abaabuun dhaloota Yesuus Kiristoos shanyii Daawwid , shanyii Abrahaam kunoo kana .
40001002	Abrahaam Yisihaaq dhalche ; Yisihaaq Yaaqoob dhalche ; Yaaqoob Yihudaa fi obboleeyyan isaa ti dhadhalche .
40001003	Yihudaan Taamaar irraa Faaresii fi Zaaraa dhalche ; Faares Hesrom dhalche ; Hesrom Aaram dhalche .
40001004	Aaram Aminaadaab dhalche ; Aminaadaab Nahasoon dhalche ; Nahasoon Salmoon dhalche .
40001005	Salmoon Rahaab irraa Bohaaz dhalche ; Bohaaz Ruut irraa Yoobeed dhalche ; Yoobeed Iseyy dhalche .
40001006	Issey Daawwid mooticha dhalche ; Daawwid niitii Uriiyaa irraa Solomoon dhalche .
40001007	Solomoon Rehobihaam dhalche ; Rehobihaam Abiiyaa dhalche ; Abiiyaan Asaaf dhalche .
40001008	Asaaf Yoshaafaax dhalche ; Yoshaafaax Yooraam dhalche ; Yooraam Oziyaas dhalche .
40001009	Oziyaas Yohataam dhalche ; Yohataam Akaaz dhalche ; Akaaz Hisqiyaas dhalche .
40001010	Hisqiyaas Minaasee dhalche ; Minaaseen Amoos dhalche ; Amoos Yosiyaas dhalche .
40001011	Yosiyaas bara ummanni Israa'el Baabiloonitti booji'aman san Yekoniyaasii fi obboleeyyan isaa ti dhadhalche .
40001012	Ummanni Israa'el Baabiloonitti eega booji'aman booddee Yekoniyaas Salaatihel dhalche ; Salaatihel Zarubaabel dhalche .
40001013	Zarubaabel Abiyuud dhalche ; Abiyuud Eliyaaqim dhalche ; Eliyaaqim Azor dhalche .
40001014	Azor Zaadoq dhalche ; Zaadoq Akiim dhalche ; Akiim Eliyud dhalche .
40001015	Eliyud Elehazaar dhalche ; Elehazaar Maattaan dhalche ; Maattaan Yaaqoob dhalche .
40001016	Yaaqoob Yoseef dhalche ; Yoseef kun qaadhima Maariyaam ; isiin ammoo Yesuus isa “ Kiristoos ” jedhamee moggaafame deeyse .
40001017	Dhaloonni kun hundinuu Abrahaamii irraa hanga Daawwiditti dhaloota kudha afur , Daawwid irraa hanga bara ummanni Israa'el Baabiloonitti booji'amanitti dhaloota kudha afur , bara Baabiloonitti booji'aman irraa hanga dhalachuu Kiristoositti dhaloota kudha afur turan .
40001018	Dhalachuun Yesuus Kiristoos akka kanatti aanee jiru ture ; Maariyaam haati isaa Yoseefiif qaadhimamtee ti turte ; isiin Yoseefii wajjiin odoo wal bira hin gahin , Ruuhal Qudusiin ulfooytee ti arkamte .
40001019	Yoseef qaadhimaan isii tiis nama qaceelaa waan tureef , dhooysatti isii dhiisuuf murteeyse malee , ummata duratti isii saaxil baasuu hin barbaanne .
40001020	Odoo Yoseef kana yaadaa jiruu , kunoo maleeykaan Gooytaa dhaa , manaamatti itti mullatee ti , “ Yaa Yoseef ilma Daawwid , Maariyaam qaadhimaan tee , Ruuhal Qudusiin waan ulfooyteef jecha , isii fuudhuuf hin sodaatin !
40001021	Isiin ilma ni deeysi ; atiis maqaa isaa ‘ Yesuus ’ jettee ti moggaafta ; inni ummata isaa dilii isaanii irraa isaan najaa baasa ” jedheeni .
40001022	Kun hundinuu wanni Rabbi Gooytaan afaan nabiyyichaa tiin dubbate akka raawwatamuuf tahe .
40001023	Inni niis , “ Kunoo intalti dubraa birkaan ni ulfooyti ilmaas ni deeysi , maqaa isaa tiis ‘ Amaanu'el ’ jedhanii ti moggaasu ” jedhe ; “ Amaanu'el ” jechuun “ Rabbi nuu wajjiin jira ” jechuu dha .
40001024	Yoseefiis hogguu hirriiba irraa dammaqe , akkuma maleeykaan Gooytaa isa ajajetti qaadhima isaa if biratti galche .
40001025	Haa tahu malee , inni hanga isiin ilma deeysutti isii bira hin geenye ; mucicha ammoo , “ Yesuus ” jedhee ti moggaase .
40002001	Bara mooticha Herodis keeysa , Yesuus magaalaa Beetliheem kutaa Yihudaatti hogguu dhalate , kunoo warra ogummaa urjii lakkaawuu qaban tokko baha-biiftuu irraa Yerusaaleem dhufan .
40002002	Isaaniis , “ Inni mootii Yihudootaa tahee dhalate eeysa jira ? Nuti urjii isaa baha-biiftutti agarree ti , isaaf sagaduuf dhufnee ti jirra ” jechaa ti iyyaafatan .
40002003	Herodis mootichi tana hogguu dhagaye ni cinqame , Yerusaaleem guutuuniis isaa wajjiin cinqamte .
40002004	Hogguus inni luboota warra angafootaa fi barsiisota seeraa ummata Yihudootaa keeysaa walitti qabee ti , Masiihiin eeysatti dhalachuuf akka deemu isaan gaafate .
40002005	Isaan ammoo , “ Magaalaa Beetliheem kutaa Yihudaa keeysatti dhalata . Nabiyyichi tana barreeyse ,
40002006	‘ Ati yaa Beetliheem tan Yihudaa keeysaa ! Ati mandaroota gurguddaa Yihudaa hundumaa irra hin xiqqaattu ; si keeysaa kan moohu tokko ummata kiyya Israa'el kan tiysu ni baha ’ jedha ” jedhan .
40002007	Eegasii Herodis warra urjii lakkaawu san dhooysatti ifitti yaamee ti , yoom akka urjichi mullate isaan irraa hubatee ti bare .
40002008	Jaraan ammoo , “ Deemaa tii , waa'ee mucichaa sirritti adda baafadhaa ! Aniis deemee akkaan sagaduuf , akkuma agartaniin anatti himaa ! ” jedhee ti Beetliheemitti isaan erge .
40002009	Kanaaf jarri waan mootichi jedhe eega dhagayan booddee karaa dha bu'an ; kunoo , urjichi isaan baha-biiftutti arkanii turan suniis hanga bakka mucichi ture san irra gahee dhaabbatutti isaan dura deeme .
40002010	Jarri urjicha hogguu arkan , gammachuu hizaaba hin qabne gammadan .
40002011	Mana seenanii , mucicha haadha isaa Maariyaam wajjiin arkanii ti , lafa gayanii ti Isaaf sagadan ; qandii isaanii tiis bananii , ziqeeya , libaanataa fi qumbii harka fuudhaa kannaniif .
40002012	Gara Herodis akka hin deebineef manaamaan waan ajajamaniif , karaa biraa tiin biyya isaanitti deebi'an .
40002013	Eega jarri biyya isaanitti deeman , kunoo maleeykaan Gooytaa tokko manaamatti Yoseefitti mullatee ti , “ Ka'ii , mucichaa fi haadha isaa tiis fuudhii tii Misratti baqadhu ! Herodis mucicha ajjeesuuf waan barbaaduuf , hangaan ani sitti himutti achuma turi ! ” isaan jedhe .
40002014	Yoseef ka'ee , mucichaa fi haadha isaa tiis fuudhee ti , halkaniin biyya Misratti qaceele .
40002015	Hanga Herodis du'etti achuma ture ; kun waan Rabbi Gooytaan afaan nabiyyichaa tiin , “ Ani Misra irraahiin ilma kiyya yaame ” jedhee wanni dubbate sun haa raawwatamuuf tahe .
40002016	Warri urjii lakkaawu sun akka isa gowwoomsan hogguu hubate , Herodis hedduu dha aare ; akka wayticha jara urjii lakkaawan san irraa gaafatee baretti , Beetliheemii fi naannoo isii hundumaa keeysaa , joollee dhiiraa kanneen bara lama guutan yookiin achii gadi kan tahan hundumaa , akka ajjeesaniif ajaja kanne .
40002017	Kanaaniis dubbiin nabi Ermiyaasiin dubbatamte ni raawwatamte .
40002018	Isiiniis , “ Sagaleen Raamaatti dhagayamte , sagalee booyichaa tii fi waywaataa ti turte ; Raahel joollee isii tiif booche , isaan waan dhumaniif sabbaruu didde ” tan jettuu dha .
40002019	Eega Herodis du'e booda , maleeykaan Gooytaa tokko Misratti manaamatti Yoseefitti mullatee ti ,
40002020	“ Warri lubbuu mucaa dhaa balleeysuuf barbaadan waan dhumaniif , ka'ii , mucaa fi haadha isaa tiis fuudhii Israa'el dhaqi ! ” isaan jedhe .
40002021	As irratti inni ka'ee , mucaa fi haadha isaa tiis fuudhee gara Israa'el deeme .
40002022	Arkelaawos bakka abbaa isaa Herodis Yihudaa irratti mootomuu isaa dhageenyaan , Yoseef achi dhaquu ni sodaate ; manaamaaniis waan itti himameef gara kutaa Galiilaa ti deeme .
40002023	Achiis dhaqee , magaalaa Naazireet jedhamtu keeysa taa'e ; kuniis nabiyyoonni waa'ee Yesuusiif , “ Inni , Naaziricha ni jedhama ” jedhanii kan dubbatan akka raawwatamuufi .
40003001	Bara sani Yohannis Cuuphaan , huffee gammoojjii Yihudaa keeysa labsaa dhufe .
40003002	“ Mootummaan samii dhihaattee ti jirtii toowbadhaa ! ” jedhe .
40003003	Nabi Isaayyaas , “ Sagaleen huffee gammoojjii keeysa , Gooftichaaf karaa tolchaa tii , xurree inni irra deemuus diriirsaa ! ” jettee ti iyyiti jechuun , Yohannis tahuu isaa ilaalchisuun dubbate .
40003004	Yohannis uffata rifeensa gaalaa irraa dhawame uffate , mudhii isaa tiis waraansillee teephaa tiin hidhate ; nyaanni isaa ammoo awwaannisaa fi deeyma daammuu ti ture .
40003005	Hogguus warri Yerusaaleem keeysa jiraatanii fi , warri Yihudaa , ammaas warri kutaa naannawa Yordaanos jiraatan hundinuu bakka Yohannis Cuuphaan jirutti yaa'an .
40003006	Isaan kanneen , dilii isaanii eega himatan booda , Yohannisiin laga Yordaanositti ni cuuphamu turan .
40003007	Yohannis ammoo Fariisotaa fi Saduqoota keeysaa namoonni hedduun cuuphamuuf gara isaa akka dhufan hogguu arke , “ Isin yaa ilmaan buutii , balaa isinitti bu'uuf deemtu jalaa akka dheeysitaniif , eenyuu tu isin gorse ?
40003008	Eegasuu firii toowbachuu keeysan mulliftu godhadhaa !
40003009	‘ Nuti abbaaf Abrahaami qabna ’ ifiin jechuu kan dandeeysan isinitti hin fakkaatin ! Rabbi dhagaaggee kanneen irraa Abrahaamiif joollee kaasuu akka dandayuun isinitti hima .
40003010	Ammumaa huu , duruun qottoon hidda mukkeenii irra kaayamtee ti jirti ; mukni firii gaarii hin goone hundinuu muramee ti ibiddatti naqama ” jedhe .
40003011	Yohannis itti furuun , “ Ani toowbaafiin bishaaniin isin cuupha , ammoo inni ana booddee dhufuuf taa'u , ana irra jabaata , ani kophee miila isaa illee baachuuf nama gahuu miti ; inni Ruuhal Qudusii fi ibiddaan isin cuupha .
40003012	Manshiin uuda isaa ittiin azooru harka isaa ti jirti ; midhaan isaa gootaratti walitti qaba ; qashaa ammoo ibidda hin dhaamneen guba ” jedheeni .
40003013	Yesuus hogguus Yohannisiin cuuphamuuf jecha , Galiilaa irraa gara Yordaanositti isa bira dhufe .
40003014	Yohannis ammoo , “ Ana kan silaa siin cuuphamuu qabuu , ati ammoo gara kiyya dhuftaa ? ” jedhee ti gadi jabeeysee isa diduu yaale .
40003015	Yesuus ammoo deebisee , “ Rabbi duratti waan qaceelaa tahe hundumaa akka kanatti raawwachuun waan nu barbaachisuuf jecha , mee amma akkasuma haa taatuu itti dhiisi ! ” jedheeni ; as irratti Yohannisiis isa jalaa diduu ni dhiise .
40003016	Yesuus eega cuuphame booda bishaan keeysaa dafee akkuma baheen , kunoo , bantiiwwan samii dhaa ni banaman ; Ruuhaan Rabbii tiis bifa himiimitti gadi dhufee kan isa irratti bu'u arke .
40003017	Kunoo sagaleen takkaas , “ Inni kun Ilma kiyya jaalatamaa dha , akka gaarittiis isatti niin gammade ” jettee ti samiiwwan keeysaa dubbatte .
40004001	Eegasii Yesuus Sheeyxaanaan fitinamuuf , Ruuhal Qudusiin gara huffee gammoojjitti geeyfame .
40004002	Inni guyyaa afurtamii fi halkan afurtamiif eega soomane booddee ni beelawe .
40004003	Hogguus inni fitinu isatti dhufee ti , “ Ati dhugumaan Ilma Rabbii yoo taate , dhagaaggeen kun biddeena akka tahan ajaji ! ” isaan jedhe .
40004004	Yesuus ammoo deebisee , “ Barreeyfama Qulqulluu keeysatti , ‘ Namni biddeena qofaan hin jiraatu , qoowlii afaan Rabbii keeysaa baatu hundumaan malee ’ kan jedhu barreeyfamee ti jira ” jedhe .
40004005	Achii immoo Sheeyxaanni gara magaalaa qulqulluu Yerusaaleem isa geeysee ti , fiinxa tuuttoo Beeytal Maqdas irra fitteetti dhaabbachiisee ,
40004006	“ Ati dhugumaan Ilma Rabbii yoo taate as irraa gadi if darbi , ‘ Inni maleeykoota isaa siif ni ajaja , miilli kee akka dhagaa hin dhooyneef isaan harka isaanii irratti si baadhatu ’ kan jedhu barreeyfamee ti jira ” isaan jedhe .
40004007	Yesuus ammoo , “ ‘ Rabbii kee Gooyticha hin fitinin ! ’ kan jedhuus barreeyfamee ti jira ” isaan jedhe .
40004008	Ammaas Sheeyxaantichi gaara hedduu dheeraa tokko irratti ol isa baasee ti , mootummoota addunyaa irraa hundumaa fi kabajaa isaanii tiis isatti agarsiisee ,
40004009	“ Ati lafa geeysee anaaf yoo sujjuudde , isaan kanneen hundumaa siif niin kanna ” jedheeni .
40004010	Hogguus Yesuus , “ Yaa Sheeyxaana , walabal ! ‘ Rabbi kee Gooytichaaf sujjuudi isuma qofaas ibaadi ! ’ kan jedhu barreeyfamee ti jira ” jedheeni .
40004011	Eegasii Sheeyxaantichi isa ni dhiise ; maleeykoonni Rabbii tiis dhufanii ti isa kaadaman .
40004012	Yohannis qabamee mana hidhaatti dabarfamee kannamuu isaa dhageenyaan , Yesuus gara Galiilaatti jalaa deeme .
40004013	Naazireet dhiisee gara kutaa Zebuloonii fi Niftaalem dhaqee ti , Qifirnaahom magaalaa garba bishaan qarqara jirtuu keeysa jiraate .
40004014	Kuniis nabi Isaayyaasiin wanni dubbatame akka raawwatamuuf tahe .
40004015	Nabiyyichi , “ Yaa Zebuloon , yaa Niftaalem , kanneen Yordaanos gama gara bahar , Galiilaa kan ummata saba Israa'el hin tahinii ti !
40004016	Ummanni dukkana keeysa taa'u , ifa guddaa arke ; warra gaadidduu du'aa keeysa taa'u irrattiis ifni bahe ” jedhe .
40004017	Hogguus irraa jalqabee Yesuus , “ Mootummaan samii waan dhihaatteef , toowbadhaa ! ” jechaa ti labsuu jalqabe .
40004018	Yesuus garba Bishaan Galiilaa cinaa odoo deddeebi'uu obboleeyyan lamaan , Simoon isa Phexiroos jedhamuu fi Indiriiyaas obboleeysa isaa shabaka isaanii warra bishaanitti darbachutti jiru arke ; isaaniis kalluuna-qabduu dha turan .
40004019	Yesuusiis , “ Na duukaa bu'aa ! Aniis akka namoota walitti qabdaniin isin godha ! ” isaaniin jedhe .
40004020	Hogguusuma shabakoota isaanii achumatti dhiisanii ti , isa duukaa bu'an .
40004021	Inni achi irraa ka'ee odoo deemuu , obboleeyyan lama kanneen biraa , Yaaqoobii fi Yohannis ilmaan Zabdewos , abbaa isaanii Zabdewos wajjiin doonii isaanii keeysatti shabakoota isaanii odoo tolfatanii arkee ti , isaan yaame .
40004022	Hogguusuma doonii isaanii tii fi abbaa isaanii tiis dhiisanii ti , isa duukaa bu'an .
40004023	Yesuus guutummaa Galiilaa keeysa naannawee , manneen sagadaa isaanii keeysatti barsiisaa , Wangeela Mootummaa Rabbii lallabaa , namootaas dhukkubaa fi dhibdee hundumaa irraa fayyisaa ti ture .
40004024	Oduun isaa tiis Sooriyaa hundumatti ni dhagayamte ; hogguus namoonni dhukkubsattoota isaanii , warra uzrii adda addaa tiin , waraansaaniis qabaman , warra ruuhaan hamaan itti gale , dhukkuba nama kuffisuus kanneen qabamaniis , ammaas warra naaffate hundumaa gara isaa ti fidan ; inni niis isaan ni fayyise .
40004025	As irratti ummanni danuun kutaa Galiilaa , mandaroota kurnanii , Yerusaaleemii , kutaa Yihudaa tii fi Yordaanos gama irraa hiis isa duukaa dha bu'an .
40005001	Yesuus ummata danuu hogguu arke , roga gaaraa gubbatti ol bahee ti gadi taa'e . Barattoonni isaa tiis gara isaatti walitti qabaman .
40005002	Inni niis akkana jechaa ti isaan barsiisuu jalqabe .
40005003	“ Ruuhaan miskiina warri tahan eeybifamoo dha , mootummaan samii dhaa tan isaanii ti .
40005004	Warri garaan booyan eeybifamoo dha , isaan ni sabbarsiifamu .
40005005	Warri ija-laafoon eeybifamoo dha , isaan addunyaa dhaa ni dhaalu .
40005006	Warri waan qaceelaaf beelawanii dheebotaniif eeybifamoo dha , isaan quufuuf taa'u .
40005007	Warri namaaf rahamata qaban eeybifamoo dha , isaan rahamata ni arkatu .
40005008	Warri qalbiin keeysi xaliilaa eeybifamoo dha , isaan Rabbi ni arku .
40005009	Warri araara nagayaa buusan eeybifamoo dha , isaan joollee Rabbii ti jedhamu .
40005010	Warri qaceelummaa Rabbii tiif jecha reebaman eeybifamoo dha , mootummaan samii tan isaanii ti .
40005011	“ Anaaf jecha wayta namoonni isin arrabsanii , isiniis arihatan , kijibaaniis waan hamaa hundumaa isin irrattiis dubbatan , isin eeybifamoo dha !
40005012	Isaan nabiyyoota warra isin duraa tiis akkasumatti reebaa turan ; eegasuu gammadaa tii ililchaa , samii irrattiis sawaabni keeysan guddaa dha taha ” isaaniin jedhe .
40005013	Yesuus itti furuu dhaan , “ Isin soogidda lafaa ti , soogiddi ammoo dhama isaa yoo if keeysaa dhabe , maaliin deebi'ee soogiddaawa ree ? Kanaa achi darbamee namoonni miilaan irra deemuuf malee , faaydaa biraa hin qabu .
40005014	Isin ifa addunyaa irraa ti ; mandarri tulluu gubbaa irra jiru , dhokachuu hin dandayu .
40005015	Nam tokko illeen ibsaa qabsiisee taguuga jala hin kaahu , madabaa ibsaa irra kaaya malee ; ibsaaniis warra mana keeysa jiran hundumaaf ni ibsa .
40005016	Namoonni hojii keeysan gaarii arkanii , Abbaa keeysan isa samii irraa tiif ulfina akka kannaniif , ifni keeysan akkuma kanatti namoota duratti haa ifu ! ” jedheeni .
40005017	Yesuus ammaas itti fufee , “ Seeraa fi barsiisa nabiyyootaa diiguuf waaniin dhufe isinitti hin fakkaatin , ani isaan raawwachuufiin dhufe malee , diiguuf hin dhufne .
40005018	Ani dhugumaan isinitti hima , hanga samii fi lafti dhabamanitti seericha keeysaa qubeen xiqqoon takka yookiin qafxiin xiqqoon qalimaa takka illeenuu , odoo wanti hundinuu hin raawwatamin hin badan .
40005019	Nam tokko illeen yoo eemaroota hundumaa irra xiqqaatan keeysaa tokko diigee , namoonni biraa tiis , akkas akka godhan barsiisu , mootummaa samii keeysatti kan hundumaa irra xiqqaatu jedhama ; namni eemaroota kanneen eegee barsiisu ammoo , mootummaa samii keeysatti guddaa dha jedhama .
40005020	Ani isinittiin hima , qaceelummaan keeysan qaceelummaa warra barsiisota seeraa tii fi Fariisotaa irra caaluu yoo baate , gonkumaa mootummaa samii dhaa hin seentan ” isaaniin jedhe .
40005021	Yesuus itti furee , “ ‘ Hin ajjeesin ! Nama nama ajjeese firdii tu isa eeggata ’ jedhamee warra duritti akka himame dhageeysan .
40005022	Ani ammoo isinittiin hima , eenyu illeen obboleeysa isaatti yoo aare , firdii tu isa eeggata ; ammaas obboleeysa isaa tiin ‘ Gowwaa ’ kan jedhe yaa'ii ol'aanaa biyyaa duratti firdii itti godhama ; obboleeysa isaa tiin ‘ Faayda-malii ’ yoo jedhe , ibidda jahannam tu firdii itti godhama .
40005023	“ Kannaa aarsaa dhiheeysuuf bakka aarsaatti yoo fidde , bakkuma sanattiis akka obboleeysi kee sitti muufate yoo yaadatte ,
40005024	kannaa aarsaa tee achuma bakka aarsaa duratti dhiisii tii deemii , obboleeysa kee dura araarfadhu ; achiin booddee deebi'ii kannaa aarsaa tee dhiheeysi !
40005025	“ Nama si kasasee gara mana firdiitti wajjiin deemaa jirtuun wajji , dafii tii karuma irratti wal tahi ; yookaan namtichi si kasase sun abbaa firditti si kanna , abbaan firdii tiis dabarsee ti , waardiyyaa mana hidhaatti si kanna , mana hidhaattiis ni darbamta .
40005026	Dhugumaan sitti hima , waan si irra jiru hundumaa , hanga saantiima dhumaatti kafaltee hanga fixxutti , gonkumaa achii hin baatu ” jedhe .
40005027	Yesuus , “ ‘ Hin ejjin ! Zinaa hin godhin ! ’ jedhamee himamuu dhageeysan .
40005028	Ani ammoo isinittiin hima , namni ija kajeellaa tiin dhalaa takka laale , qalbii isaa keeysatti duruun akka isiin wajjiin zinaa godheen isinitti hima .
40005029	Ijji tee tan mirgaa akka dilii hojjattu yoo si goote , isii if keeysaa baasii tii darbi ; guutummaan qaama kee tii jahannamitti darbamuu mannaa , dhagna qaama kee tii keeysaa takka dhabuu tu siif irra wayyaa dha .
40005030	Harki kee kan mirgaa akka dilii hojjattu yoo si godhe , isa if irraa murii tii darbi ; guutummaan qaama kee tii jahannamitti galuu mannaa , dhagna qaama kee tii keeysaa tokko dhabuu tu siif irra wayyaa dha ” jedhe .
40005031	Yesuus ammaas itti furee , “ ‘ Namni niitii isaa hiiku , xalayaa hiikkaa tan ittiin isii hiiku haa kannuufii ’ jedhamee ti jira .
40005032	Ani ammoo isinittiin hima , yoo isiin ejjite malee , namni niitii isaa hiiku ejjituu dha isii godha ; namni dhalaa hiikamte fuudhuus zina godha ” jedhe .
40005033	Yesuus , “ ‘ Wa'ada kee hin caphsin ! Qodhaa Gooytaaf kakattees bakkaan gahi ! ’ jedhamee warra duritti akka himame dhageeysan .
40005034	Ani ammoo isinittiin hima , inumaa tuu hin kakatinaa ! Samiiniis hin kakatinaa , isiin arshii Rabbii ti .
40005035	Lafaaniis hin kakatinaa , isiiniis ejjata miila isaa ti ; Yerusaaleemiiniis hin kakatinaa , isiiniis magaalaa mooticha guddichaa ti .
40005036	Mataa kee tiiniis hin kakatin , ati kan rifeensa tokko addeeysuus yookiin gurraachomsuus hin dandeenye .
40005037	Dubbiin teeysan eeyyeen , eeyye haa taatu , mitiiniis miti haa taatu ! Wanni kan irraa hafe , isa hamaa irraa dhufa ” jedhe .
40005038	Yesuus itti furuu dhaan , “ ‘ Bakka ijaa , ijuma ; bakka ilkaanii tiis ilkaanuma haa kannamu ! ’ akka jedhame dhageeysan .
40005039	Ani ammoo isinittiin hima , nama hamaa dhaan hin morkinaa ! Ammoo namticha mallaa tee tan mirgaa si kabaleeef , ammaas tan gara kaanii tiis garagalchiif !
40005040	Namtichi tokko si kasasee , qamisa kee fudhachuu yoo barbaade , kootuma kee tuu dhiisiif .
40005041	Namticha kiilo metrii takka akka deemtuuf si dirqeef , kiilo metrii lamaa huu isaa wajjiin deemi !
40005042	Nama si kadhatuuf kanni , nama waa si irraa liqeeyfachuu barbaaduttiis duyda itti hin galin ! ” jedhe .
40005043	Yesuus ammaas , “ ‘ Fira kee jaaladhuu , adawwii tee jibbi ! ’ akka jedhame dhageeysan .
40005044	Ani ammoo isinittiin hima , Abbaa keeysan kan samii irraa tiif joollee akka taataniif , adawwoota keeysan jaaladhaa , warra isin arihataniifiis kadhadhaa !
40005045	Abbaan keeysan kunoo aduu isaa warra hamoo fi warra gaggaariifiis ni baasa , rooba isaa tiis warra qaceelotaa fi warra hamoofiis ni roobsa .
40005046	Warruma isin jaalatan qofa yoo jaalattan , zajaa maali qabdu ree ? Warri gibira guuru illeen akkana numa godhuu mitii ree ?
40005047	Obboleeyyanuma keeysan qofa , waara nagaya gaafatu yoo taatan , warra kaan caalaa maal waa gootan ? Ummanni saba Israa'el hin tahinuu , akkana numa godhuu mitii ree ?
40005048	Kanaaf Abbaan keeysan inni samii irraa , illaa dhaan malee akkuma tahetti , isiniis warra illaa hin qabne tahaa ! ” jedhe .
40006001	Yesuus ammaas , “ Namootatti mullachuuf jettanii gocha qaceelummaa keeysanii nama duratti akka hin goone if eeggadhaa ! Akkana yoo gootan ammoo , Abbaa keeysan kan samii irraa biraa zajaa hin arkattan .
40006002	“ Eegaa , ati wayta sadaqaa kannitu , akka warri fakkeeysituun namoota biratti faarfamuuf jedhanii , manneen sagadaa tii fi karaa irratti godhan sanitti , atiis akkasumatti if dura garrii hin afuufsisin ! Dhugumaan isinitti hima , isaan kanneen ujuraa isaanii fudhatanii ti jiru .
40006003	Ati ammoo wayta sadaqaa kannitu , waan harki kee kan mirgaa godhu , harki kee kan bitaa illeen hin beekin !
40006004	Duuba sadaqaa tee yoo dhooysatti goote ; hogguus Abbaan kee kan dhooysatti arku ammoo zajaa tee siif kanna ” jedhe .
40006005	Yesuus itti furee , “ Wayta kadhannaa gootaniis , akka warra fakkeeysituu hin tahinaa ! Isaan namootatti mullachuuf jedhanii manneen sagadaa keeysattii fi ruknii karaa gurguddaa irra dhaabbatanii kadhachuu dha jaalatu ; ani dhugumaaniin isinitti hima , isaan ujuraa isaanii fudhatanii ti jiru .
40006006	Ati ammoo hogguu kadhattu , mana kee titti ol galii , balbala cufadhu , Abbaa kee isa ijatti hin mullanne kadhadhu ! Eegas Abbaan kee inni waan dhooysatti godhame arkuus zajaa tee siif kanna .
40006007	“ Hogguu kadhattaniis akka warra ummata saba Israa'el hin tahin , dubbii hiikaa hin qabne hin hoddomeeysinaa ! Isaan dubbii hoddomeeysuu isaanii irraa akka dhagayamanii ti itti fakkaata .
40006008	Isin akka isaanii kana hin tahinaa ! Bar Abbaan keeysan , waan isin barbaachisu odoo isinuu isa hin gaafatin dura ni beekaa !
40006009	“ Eegasuu akkana jechaa kadhadhaa , ‘ Yaa Abbaa keenya , kan samii irra jirtu ! Maqaan kee haa qulqullaawu !
40006010	Mootummaan tee haa dhuftu , fedhiin tee samii irratti akka taatutti , akkasumatti ammaas lafa irrattiis haa taatu !
40006011	Soora guyya-guyyaan nu barbaachisu arra nuuf kanni !
40006012	Akkuma nuti deeyni namaaf oomfii goonutti , atiis deeyni teenya oomfii nuuf godhi !
40006013	Fitinatti nu hin naqin , hamaa jalaa nu eewali malee ; [ mootummaan , humni niis , ulfinni niis baruma baraan keetuma . Aammiin ! ] ’
40006014	“ Namootaaf dilii isaanii yoo oomfii gootan , Abbaan keeysan inni samii irra jiru dilii teeysan oomfii isiniif godha .
40006015	Isin ammoo namootaaf dilii isaanii oomfii godhuu yoo baattan , Abbaan keeysaniis ammaas dilii teeysan oomfii isiniif hin godhu ! ” jedhe .
40006016	Yesuus , “ Isin wayta soomantan ammoo , akka warra fakkeeysitutti fuula if hin xooleeysinaa ! Isaan soomanuun isaanii namootatti akka mullatuuf jecha , fuula isaanii ni dootteeysu ; dhugumaan isinitti hima , isaan ujuraa isaanii fudhatanii ti jiru .
40006017	Ati ammoo wayta soomantu , mataa kee waa dibadhu , fuula kee tiis dhiqadhu !
40006018	Soomanuun kee tiis , akka namootaaf zaahir hin taane , Abbaa kee kan masxuuratti jiru qofaaf godhi , Abbaan kee inni waan dhooysatti godhame hundumaa arku sun , zajaa siif ni deebisa ” jedhe .
40006019	Yesuus ammaas , “ Addunyaa ifii keeysaniif lafa irratti bakka biliinii fi daandoon nyaatutti , bakka hattuuniis caphsitee hattutti , walitti hin qabatinaa !
40006020	Ammoo addunyaa ifii keeysaniif samii irratti bakka biliin yookiin daandoon hin nyaannetti , bakka hattuuniis caphsitee hin hannetti walitti qabadhaa !
40006021	Qalbiin teeysaniis bakkuma addunyaan teeysan jirtu taati ” jedhe .
40006022	Yesuus , “ Ijji ibsaa qaamaa ti ; ijji tee fayyaa yoo taate , qaamni kee hundinuu qaceellotti ifa .
40006023	Ijji tee da'iifa yoo taate ammoo , qaamni kee hundinuu dukkanaawaa dha taha ; irrattuu ibsaan si keeysaa yoo dukkanaawe , dukkanti hangam takka haa cimtu ree ! ” jedhe .
40006024	Yesuus itti furuu dhaan , “ Namni tokko illeen gooftolii lama kaadamuu hin dandayu ; inni gooftaa tokko jibbee kaan ni jaalata taha , yookiin tokkoof amanamaa tahee kaan ni tuffata taha ; isiniis akkasumatti Rabbii fi addunyaas , bakka takkaa kaadamuu hin dandeeysan .
40006025	“ Kanaafiin ani isinitti hima ; jireenya keeysaniif , waan nyaattanii fi waan dhuydaniif , yookiin qaama keeysanitti waan uffattaniif hin cinqaminaa ! Jireenyi nyaata irra , qaamni niis uffata irra ni caalu mitii ?
40006026	Shimbirroota qilleensa keeysa bararan laalaa ! Isaan hin facaasan , hin haamaniis gootarattiis hin galchan ; ammoo Abbaan keeysan inni samii irraa isaan ni soora . Isin ammoo isaan irra gatii caalu qabdanii mitii ?
40006027	Isin keeysaa namni tokko itti cinqamuu dhaan umrii isaa irratti guyyaa tokko , eda'achuu namni dandayu ni jiraa ?
40006028	Waa'ee uffataa tiif jecha maaliif cinqamtu ? Mee ililloota dirree , akkaataa isaan itti biqilanii guddatan laalaa ! Isaan hin dalagan , niis hin erban .
40006029	Haa tahu malee , Solomoon mootichi ulfina guddaa qabaachuu ture illeen , isaan kanneen keeysaa hanga takkaa takka , akka hin shallamaminiin isinitti hima .
40006030	Irrattuu Rabbi , citaa arra dirreetti arkamee , boru ibiddatti naqamu akkanatti bareechee kan uwwisu yoo tahe , isin yaa warra amanti-qaliil , hedduu irra caalchisee isin hin uwwisuu ree ?
40006031	“ Eegasuu isin ‘ Maal nyaanna ? ’ yookiin ‘ Maal dhuyna ? ’ yookiin ‘ Maal uffanna ? ’ jettanii hin cinqaminaa !
40006032	Ummata saba Israa'el hin tahinii tu , waan kanneen hundumaaf yaadaan rakkata ; kun hundinuu akka isin barbaachisu ammoo , Abbaan keeysan inni samii irraa bar ni beekaa !
40006033	Duraan dursitanii ammoo Mootummaa Rabbii tii fi tola Rabbii fardeeyfadhaa malee , wanni hafan kanneen hundi niis daballitti isiniif ni kannamu .
40006034	Guyyaan boruu mataa isaa tiif waan cinqamuuf jecha , isin guyyaa boruu tiif hin cinqaminaa ! Guyyoonni matuma-matatti gahaa rakkina ifii ti qabu ” jedhe .
40007001	Yesuus , “ Isin nama irratti firdii hin godhinaa , akka isin irrattiis firdiin hin godhamne !
40007002	Haaluma isin warra kaan irratti firdii ittiin gootaniin , isin irrattiis akkasumatti faradama ; waanuma namaaf ittiin saffartaniin isiniifiis saffarama .
40007003	Maaliif huuba ija obboleeysa kee tii keeysa jiru ilaalta ? Kullooda ija tee keeysa jiru hin hubattuu ?
40007004	Kulloodni odoo ija tee keeysa jiruu , ati akkamitti obboleeysa kee tiin , ‘ Huubaan ija tee keeysaa sii baasa ’ jechuun dandeeysaa ree ?
40007005	Ati yaa fakkeeysituu , duraan dursitee kullooda ija tee keeysa jiru if irraa baasi , achi booda huuba ija obboleeysa kee tii keeysa jiru baasuu dandeeysa .
40007006	“ Waan xaahara sarootaaf hin kanninaa ! Lu'ulu'a keeysan booyyee duratti hin darbinaa ! Yoo darbitan isaan miila isaanii jalatti irra yaa'u ; eegas boodaas isinitti garagalanii isin ni kukkutu ” jedhe .
40007007	Yesuus itti furee , “ Kadhadhaa isiniif ni kannamaa , barbaadaa ni arkattuu , hulaa dhadhawaa isiniif banamaa .
40007008	Kan kadhatu hundinuu ni fudhata , kan barbaaduus ni arkata , kan balbala dhadhawuufiis ni banama .
40007009	Isin keeysaa ilmi isaa biddeena yoo isa kadhate , dhagaa kan kannuuf mee eenyu ?
40007010	Yookiin yoo kalluuna tokko isa kadhate , bofa ni kannaafii ree ?
40007011	Eegasuu isin warra hamaamoo taatan illee , joollee teeysaniif waan gaarii kannuu ni beeytan ; Abbaan keeysan inni samii keeysaa , kannaawwan gaggaarii hangam irra caalu , warra isa kadhataniif kanna !
40007012	“ Waanuma namoonni akka isiniif godhan jaalattan , isiniis akkasumatti isaaniif godhaa ; seerrinii fi nabiyyoonni niis tanuma barsiisu ” jedhe .
40007013	Yesuus , “ Karra dhiphoo dhaan ol seenaa ! Karaan gara badiidhatti nama geeysu , karaa uugaa dha , karriti isaa tiis ballaa dha ; namoota hedduu tu achiin seena .
40007014	Karaan gara jireenyatti nama geeysu ammoo dhiphoo dha , karriti isaa tiis dhiphoo dha , namoonni isa arkataniis muraasa ” jedhe .
40007015	Yesuus itti furee , “ Nabiyyoota kijiboo irraa if eeggadhaa , keeysi isaanii yayyii hamtuu tahee , ammoo waaroo hoolaa uffatanii ti gara keeysan dhufu .
40007016	Firii isaanii tiin eenyummaa isaanii ni beeytu ; firii inabaa qajimaa irraa , habruus waleensuu irraa guuruu ni dandayuu ree ?
40007017	Akkasumatti mukni gaariin firii gaarii dha godhata , mukni hamaanis firii hamaa dha godhata .
40007018	Mukni gaariin firii hamaa godhachuu , mukni hamaaniis firii gaarii godhachuu hin dandayan .
40007019	Mukni firii gaarii hin goone hundinuu ni murama , ibiddattiis ni darbama .
40007020	Haala kanatti firii hojii isaanii tiin eenyummaa isaanii ni beeytu ” jedhe .
40007021	Yesuus , “ Fedhii Abbaa kiyyaa isa samii irraa nama godhu malee , ‘ Yaa Gooftaa , yaa Gooftaa ’ warri anaan jedhan hundinuu mootummaa samitti warra galan jechuu miti .
40007022	Guyyaa firdii san namoonni hedduun , ‘ Yaa Gooftaa , yaa Gooftaa , nuti maqaa kee tiin raajii dubbannee ti jirra , maqaa kee tiiniis ruuhaanota hamoos baafnee , maqaa kee tiin mu'ujizaa hedduus goonee ti jirraa mitii ? ’ anaan jedhu .
40007023	Ani hogguus , ‘ Gonkumaa ani isin hin beeku , isin yaa warra seera-dhabloota , ija tiyya duraa deemaa ! ’ jedhee tiin zaahiritti isaanitti hima ” jedhe .
40007024	Yesuus , “ Eegasuu , namni jechoota qoowlii tiyyaa kanneen dhaggeeyfatee hojii irra oolchu hundinuu , akka nama ogeeysa mana isaa dhagaa irratti ijaarratetti fakkeeyfama .
40007025	Roobni roobee , galaanni lola'ee , bubbeeniis bubbiftee ti , mana san dhawan ; mantichi ammoo bu'urri isaa dhagaa irratti dhaabamee waan tureef jecha , hin jiiyne .
40007026	Ammoo namni jechoota qoowlii tiyyaa kanneen dhaggeeyfatee hojii irra hin oolchine hundinuu , akka nama gowwaa mana isaa bu'ura malee , lafa cirrachaa irratti ijaarratetti fakkeeyfama .
40007027	Roobni roobee , galaanni dhufee , bubbeeniis bubbiftee , mana san ni dhawan ; mantichi suniis jigiinsa hambaa hin qabne jige ” jedhe .
40007028	Yesuus qoowlii isaa kanneen dubbatee hogguu raawwate , namoonni danuun barsiisa isaa hedduu dha ajaa'iban .
40007029	Inni akka barsiisota seeraa isaanitti odoo hin tahin , akka nama amrii qabuu tokkotti isaan ni barsiisa ture .
40008001	Hogguu Yesuus roga gaaraa ti irraa gadi bu'e , ummanni hedduun isa duukaa dha bu'an .
40008002	Kunoo namtichi dhukkuba coraa tiin gaddaafame tokko gara isaa dhufee ti , fuula isaa duratti jilbiiffatee , “ Yaa Gooftaa ! Fedhii kee yoo tahe , na fayyisuu ni dandeeysa ” jedheeni .
40008003	Yesuus harkaan isa tuqee ti , “ Niin fedhaa , fayyi ! ” jedheeni ; hogguusuma namtichi dhukkuba coraa kan isa qabe irraa fayyee ti qulqullaawe .
40008004	Yesuus , “ Akkana jettee waan kana nama tokkotti illee hin himin ! Ammoo deemii luba if ilaalchisi , nama hundaa fuu ragaa mirkaneeysaa haa tahu ; akka Museen ajajettiis fayyuu tee tiif kannaa tee dhiheeysi ! ” isaan jedhe .
40008005	Akkuma Yesuus magaalaa Qifirnaahom seeneen , hoogganaan dhibbaa tokko isa kadhachaa ti itti dhihaatee ,
40008006	“ Yaa Gooftaa , kaadamaan kiyya qaamni isaa laamshawee mana ciisee hedduu dibamaa ti jira ” jedhe .
40008007	Yesuus ammoo , “ Ani dhufee tiin isa fayyisa ” jedheeni .
40008008	Abbaan dhibbaalaa sun ammoo deebisee , “ Yaa Gooftaa ! Wixina mana kiyyaa jala akka seentuuf ani nama gahuu mitii , ati qoowluma takka jedhii , kaadamaan kiyya ni fayya .
40008009	Aniis kunoo amrii jala jiraadhee ammaas loltootaan ajajuus if jalaa niin qaba ; isa tokkoon ‘ Deemi ! ’ yoon jedhe ni deema , isa kaaniiniis ‘ Koottu ! ’ yoon jedhe , ni dhufa ; kaadamaa kiyyaan ‘ Tana godhi ’ yoon jedheen , akkasuma godha ” jedhe .
40008010	Yesuus tana hogguu dhagaye ajaa'ibee ti , warra isa duukaa yaa'aa jiraniin , “ Dhugumaan isinitti hima , amantii akkanaa nama qabu tokko illee , Israa'el keeysatti hin agarre .
40008011	Hedduun bahaa fi dhiha irraahiis dhufanii , mootummaa samii keeysatti Abrahaam , Yisihaaqii fi Yaaqoob wajjiin maadditti akka taa'uuf jiraataniin isinitti hima .
40008012	Warri joollee mootummichaa tahuun isaan irra ture ammoo , dukkana alaatti , bakka booyichaa fi ilkaan qaruun jirutti ni darbamu ” jedhe .
40008013	Hogguus Yesuus hoogganaa dhibbaa saniin , “ Deemi ! Akkuma ati amantetti siif haa tahu ” jedheeni ; kaadamaan suniis za'uma sanitti fayye .
40008014	Yesuus mana Phexiroos hogguu seene , haati niitii Phexiroos dhukkuba leeydaa tiin dhukkubsattee tan ciiftu arke .
40008015	Inni harka isii qabannaan , leeydaan suniis isii gadi dhiifte ; isiiniis kaatee ti isa kaadamte .
40008016	Galgaluma san , warra ruuhaan hamoon keeysa ture hedduu dha gara isaa fidan ; inni ammoo qoowlii takkaan ruuhaanota hamoo san baasee ti , ammaas dhukkubsataa hundaas fayyise .
40008017	Kuniis nabi Isaayyaasiin , “ Inni , da'iifummaa teenya nu irraa fuudhe , uzroota keenyaas ni baadhate ” kan jedhame akka raawwatamuuf tahe .
40008018	Yesuus ummata danuu naannoo isaa jiru hogguu arke , garba bishaanii gama akka ceehan barattoota isaa ajaje .
40008019	Barsiisaan seeraa tokko ol dhihaatee ti isaan , “ Yaa barsiisaa ! Garuma ati deemtuun si duukaa deema ” jedheeni .
40008020	Yesuus ammoo , “ Jeedalloon boolla qabdi , shimbirroon qilleensa irraa tiis goojoo qabu , Ilmi Namaa ammoo bakkuma mataa isaa kaayatuu hin qabu ” jedheeni .
40008021	Barattoota keeysaa kan biraa tokko , “ Yaa Gooftaa ! Dura deemee , abbaa kiyya akkaan awwaalu naaf hayyami ! ” isaan jedhe .
40008022	Yesuus ammoo , “ Warri du'oon du'aa isaanii haa awwaalanii , ati anuma duukaa bu'i ! ” jedheeni .
40008023	Hogguu Yesuus doonii seene , barattoonni isaa tiis isaa wajjiin deeman .
40008024	Kunoo , bubbeen jabduun bishaan irratti kaatee hanga wal-darbaan bishaanii doonicha irraan dhangala'utti gahe ; Yesuus ammoo rafee ti ture .
40008025	Barattoonni hogguus itti dhihaatanii isa dammaysanii ti , “ Yaa Gooftaa , nuti dhumutti jirraa nu eewali ! ” jedhaniin .
40008026	Inni ammoo deebisee , “ Isin yaa warra amanti-qaliil , maaliif akkanatti sodaattan ? ” isaaniin jedhee ti ; hogguusuma ka'ee , bubbee fi bishaan bahariis oofe ; nagayni guddaaniis ni bu'e .
40008027	As irratti namoonni birratanii ajaa'ibaa ti , “ Kun namuma akkami ? Bubbeenii fi bishaan illeen ni ajajamuuf ” jedhan .
40008028	Yesuus bishaan gama ceehee Gadaraa hogguu dhufe , namoonni ruuhaanonni hamoon keeysa turan lama qabroota keeysaa itti as bahan ; jarreen kun akka malee finiinanii nama karaa san irra dabruu , sodaachisanii ti turan .
40008029	Isaan kun kunoo iyyanii , “ Maaluma nu irraa qabda , yaa Ilma Rabbii ? Waytiin odoo hin gahin nu zaliiluuf dhuftee ? ” jedhaniin .
40008030	Waa xiqqo isaan irraa achi fagaatee , bobbaa booyyee tu dheedaa ture .
40008031	Ruuhaanonni hamoon sun , “ Yoo kan nu baaftu taate , bobbaa booyyee sanitti akka seenu nu ergi ! ” jedhanii ti isa kadhatan .
40008032	Inni niis “ Deemaa ! ” isaaniin jennaan , jara keeysaa bahanii ti , booyyoottan sanitti galan ; hogguusuma bobbaan booyyee sun hundinuu hallayyaa irraa baharitti gadi konkolaatanii ti bishaan keeysatti dhuman .
40008033	Warri booyyee eeganiis dheeysanii ti , magaalaa seenanii waan tahe hundumaa , waan warra ruuhaanonni hamoon keeysa turan saniif tahees , adda babaasanii ti odeeysan .
40008034	Hogguus mandarri sun guutumatti , Yesuus qunnamuuf gadi bahan ; hogguu isa arkaniis naannoo isaanii gadi dhiisee akka irraa deemuuf isa kadhatan .
40009001	Yesuus doonii seenee , bishaan gama ceehee ti , gara magaalaa isaa dhufe .
40009002	Kunoo jarreen tokko nama qaamni isaa laamshawe siree irra ciibsanii ti gara isaa fidan ; Yesuus amantii jarreen kanaa hogguu arke , namticha qaamni isaa laamshaween , “ Yaa ilma kiyya abshir jabaadhu ! Diliin tee hundi niis oomfii siif godhamtee ti jirti ” jedheeni .
40009003	As irratti barsiisota seeraa keeysaa muraasni , “ Namtichi kun Rabbi arrabsa ” qalbii isaanii keeysatti ifiin jedhan .
40009004	Yesuus ammoo yaada isaanii beekee ti , “ Qalbii teeysan keeysatti maaliif hamtuu yaaddu ?
40009005	Kamtu irra sablata ? Diliin tee oomfii siif godhamtee ti jirti , jechuu dha moo , yookiin ka'ii tii deemi jechuu dha ?
40009006	Ilmi Namaa addunyaa irratti , dilii oomfii godhuuf amrii akka qabu , isin ammoo beekaa ! ” isaaniin jedhe . Eegas namticha laamshawaa dhaan , “ Ka'ii tii , siree tee fudhadhuu mana keetitti gali ! ” jedheeni .
40009007	Namtichi niis hogguusuma ka'ee ti , gara mana isaa deeme .
40009008	Dannabni namaa tana hogguu arkan ni birratan , Rabbi kan amrii akkasii namootaaf kanneefiis hamdii dha dhiheeysan .
40009009	Yesuus achii ka'ee dabraa odoo jiruu , nama Maatewos jedhamu tokko , kan bakka qaraxaa taa'u arkee ti , “ Na duukaa bu'i ! ” jedheeni . Maatewosiis hogguusuma ka'ee ti isa duukaa bu'e .
40009010	Kana booddee ammoo Yesuus mana Maatewositti gabatee nyaataa bira taa'e ; kunoo qaraxxootaa fi warri tuffatamoon hedduun dhufanii ti , Yesuusii fi barattoota isaa wajjiin gabatee bira taa'an .
40009011	Warri Fariisotaa tana hogguu arkan barattoota isaa tiin , “ Maaliif barsiisaan keeysan warra qaraxxuu dhaa fi tuffatamoo wajjiin nyaata ? ” jedhaniin .
40009012	Yesuus ammoo hogguu tana dhagaye , “ Warra dhukkabsatoo malee , warri fayyaa qaban ogeeysa fayyaa dhaa hin barbaadan .
40009013	‘ Ani rahamataan barbaada malee , aarsaa miti ’ jechuun hiikkaa maal akka qabu , deemaa tii baradhaa ! Ani warra qaceelota yaamuuf hin dhufne , warra dilaawootaan yaamuuf dhufe malee ” jedhe .
40009014	Eegas barattoonni Yohannis Yesuus bira dhufanii ti , “ Nuu fi Fariisonni maaliif soomanna ? Barattoonni kee ammoo maaliif hin soomanne ? ” jedhaniin .
40009015	Yesuus deebisee , “ Aruuztichi hanga isaan bira jiru warri millisee dhaa , gadduu ni dandayuu ? Guyyaan aruuztichi isaan biraa itti fudhatamu dhufuuf taa'a ; isaan hogguu san ni soomu .
40009016	“ Nam tokko illeen erbee haaraya takkaa hin miicamin , uffata moofaa irratti hin erbu ; erbeen haarayni uffata moofaa ni baqaysiti , baqaqaan tuniis tan duraa irra tan caalu taati .
40009017	Akkuma kanatti ammaas , daadhii inabaa haaraya qandii moofaatti hin naqan ; akana yoo godhan , qandiin ni dhooti , daadhiiniis ni dhangalaati , qandichi niis turaab taha . Akkas godhuu mannaa , daadhii inabaa haaraya , qandii haarayatti naquu dha , akkasitti daadhii fi qandiniis ni eewalamu ” isaaniin jedhe .
40009018	Yesuus odoo tana isaanitti dubbachaa jiruu , kunoo hoogganaan tokko dhufee ti isa duratti jilbiiffatee ti , “ Intalti tiyya ammumaan tana na duraa duutee , ati mee koottuu tii harka kee isii irra kaahi , isiiniis deebitee ti jiraatti ” jedheeni .
40009019	Akkasitti Yesuus ka'ee barattoota isaa tiin wajji hoogganaa san duukaa deeme .
40009020	Hogguus dubartiin takka , tan bara kudha lama dhiiga irraa yaa'uun dhibamaa turte , duyda isaa duubaan dhuftee ti , xarzii uffata Yesuus tuuyxe .
40009021	Isiin garaa isii keeysatti , “ Uffatuma isaa qofa silaa tuqee niin fayya ” jettee yaaddee ti turte .
40009022	Yesuus ammoo garagalee isii arkee , “ Abshir , intala tiyya , amantiin tee si fayyiftee ti jirti ” jedheeni ; dubartittiiniis hogguma san fayyite .
40009023	Yesuus mana hooggantichaa hogguu gahe , warra uluullee gaddaa afuufanii fi nama danuu goohaa booyu arkee ti ,
40009024	“ Intalti rafutti jirti malee hin duunee , asii deemaa ! ” isaaniin jedhe . Isaan ammoo itti koflan .
40009025	Namoonni eega gadi yaafaman booddee , Yesuus keeysa ol seenee ti , harka intalaa qabe , isiiniis ni kaate .
40009026	Oduun tuniis naannawa kutaa sanii hunda wal geeyse .
40009027	Yesuus achii ka'ee odoo dabruu , namoonni jaamaan lama isa duukaa deemaa ti , “ Yaa Ilma Daawwid nu maari ! ” jechaa iyyu turan .
40009028	Hogguu inni mana ol seene , namoonni jaamoonni sun isatti dhihaatan ; hogguus Yesuus , “ Tana godhuu akkaan dandayu ni amantanii ? ” isaaniin jennaan , isaaniis , “ Eeyye yaa Gooftaa ” jedhaniin .
40009029	Kana booddee ija isaanii tuqee ti , “ Kunoo , akkuma amantii teeysanii isiniif haa taatu ! ” jedheeni .
40009030	Hogguus ijji isaanii ni banaman ; Yesuus ammoo , “ Akkana jettanii , namni tokko illeen tana akka hin dhageenye ” jedhee , jabeeysee ti isaan dinniine .
40009031	Isaan ammoo achii deemanii ti , oduu gurra isaa , naannawa san hunda waliin gahan .
40009032	Hogguu isaan achii bahan jarreen tokko nama didaa , kan ruuhaan hamaan keeysa jiru tokko gara Yesuus fidan .
40009033	Ruuhaan hamaan suniis eega isa keeysaa baafame , namtichi didaa ture ni dubbate . Namoonni niis baaseeyfachaa , “ Wanni akkasii tun Israa'el keeysatti gokumaa hin arkamne ” jedhan .
40009034	Fariisonni ammoo , “ Humna alaqaa ruuhaanota hamoo tiin , ruuhaanota hamoo baasa ” jedhan .
40009035	Yesuus mandaroota hundumaa fi gandeen keeysa naannawaa , manneen sagadaa isaanii keeysatti barsiisaa , ammaas Wangeela Mootummaa Rabbii labsaa , uzrii fi dhibdee hundumaa irraa fayyisaa ti ture .
40009036	Inni ummata danuu , kanneen akka hoolota tiysituu hin qabnetti bututanii , gatamanii hadiyyooman hogguu arke isaaniif nahe .
40009037	Hogguus barattoota isaa tiin , “ Oomishni hedduu bal'aa dha , hojjatoonni ammoo muraasa .
40009038	Eegasuu , hojjatoota oomisha isaatti akka erguuf , Gooftaa oomishichaa kadhadhaa ! ” jedhe .
40010001	Yesuus barattoota isaa kudha lamaan ifitti yaamee , ruuhaanota najisa akka baasaniif , dhukkubaa fi dhibdee hundaas akka fayyisaniif amrii isaaniif kanne .
40010002	Maqaan ergamoota kudha lamaanii kanatti aanee ti jira ; inni duraa Simoon isa Phexiroos jedhamee moggaafame , Indiriiyaas obboleeysa Phexiroos , Yaaqoob ilma Zabdewos , Yohannis obboleeysa Yaaqoob ;
40010003	Filiphoos , Bartolomewos , Toomaas , Maatewos kan qaraxa fuudhu , Yaaqoob ilma Alfewos , Taadewos ;
40010004	Simoon kan “ Hinaafticha ” jedhamee beekamee fi Yihudaa Keriyot kan Yesuus dabarsee kanne .
40010005	Isaan kudha lamaan kanaan Yesuus , “ Ummata saba Israa'el warra hin tahin keeysa bakka takka illee hin deeminaa , magaalaa warra Samaariyaa tokko illees hin seeninaa ! ” jedhee erge .
40010006	“ Achii mannaa , gara hoolota mana Israa'el irraa badanii deemaa !
40010007	Hogguu dheeyxaniis , ‘ Mootummaan samii dhihaattee ti jirti ’ jedhaa labsaa !
40010008	Warra dhukkubsatoo fayyisaa , warra du'an kaasaa , warra dhukkuba coraa tiin gaddaafaman fayyisaa , ruuhaanota hamoos baasaa ; bilaashitti arkattanii , bilaashumatti kannaa !
40010009	Ziqeeya , meeta yookiin suldii sibiila diimaa sabbata keeysanitti guduunfattanii hin yaa'inaa .
40010010	Karaa deemtaniifiis qandii , yookiin qamisa lama , yookiin kophee fi ulees hin fudhatinaa ; hojjataan waan isa barbaachisu arkachuun irra jira .
40010011	Magaalaa yookiin ganduma fedhe illee wayta seentan , nama isin qeebaluun male barbaadaa , hanga bakka sanii deemtanitti isa bira turaa !
40010012	Mana hogguu seentaniis nagaya dhiheeysaa !
40010013	Warri sun kan kanaan male yoo tahe , nagayni keeysan irratti haa bu'u , warra hin malleef yoo tahe ammoo , nagayni keeysan isiniif haa deebi'u .
40010014	Ammaas abbummaan fedhee huu , yoo isin simachuu dhaa baate , yookiin dubbii teeysaniis dhagayuu baate , mana sanii , yookiin mandaricha sanii hogguu baatan , dhukkee miila keeysan irraa achitti dhadhawadhaa !
40010015	Ani dhugumaan isinitti hima , guyyaa firdiitti , warra magaalaa kanaa irra , warra Sodoomii fi Gomoraa tiif firdiin irra sablachuuf teeysi ” jedhe .
40010016	Yesuus itti dabalee ammas , “ Ani kunoo , akka hoolotaattiin yayyii jiddutti isin erguuf deemaa ; eegasuu isin , akka bofaatti shaaxira , akka himiimii tiis nassaba tahaa !
40010017	Namoota irraa if eeggadhaa ! Yaa'itti dabarsanii isin ni kannu , manneen sagadaa isaanii keeysattiis isin ni garafu .
40010018	Isaanii fi ammaas warra saba Israa'el hin tahiniif ragaa akka tahuuf , anaaf jecha , isaan warra bulchaa biyyaa tii fi fuula mootootaa durattiis isin ni dhiheeysu .
40010019	Hogguu dabarsanii isin kannaniis , isin akkaataa itti dubbattanii fi yookiin jawaaba maal deebifna jettanii itti hin cinqaminaa ; waan dubbachuun isin irra jiru , za'uma sanitti isiniif kannama .
40010020	Ruuhaa Abbaa keeysanii tu isin keeysaan dubbata malee , isinii miti warri dubbattan .
40010021	“ Obboleeysi obboleeysa , abbaaniis ilma du'aaf dabarsanii ni kannu ; joolleeniis haawwan isaanii irratti ni aaqawu , isaan ni ajjeesisuus .
40010022	Maqaa kiyyaaf jecha , hundumaa biratti ni jibbamtu ; namni hanga dhumaatti rakkina dandayee obsu ammoo najaa dha baha .
40010023	Magaalaa tokko keeysaa yoo isin arihatan , magaalaa kaanitti baqadhaa ! Dhugumaan isinitti hima , dhufa Ilmi Namaa duratti , mandaroota Israa'el hundumaa keeysatti , barsiiftanii waliin hin geeysan .
40010024	“ Barataan tokko barsiisaa isaa ti irraa olii miti , hojjataaniis nama isa hojjachiifatu irraa olii miti .
40010025	Barataan akka barsiisaa isaa tahuun , hojjataaniis akka hojjachiisaa isaa tahuun ni gaha ; abbaa manaa tiin ‘ Bi'el Zebuul ’ jedhanii eega yaaman , eegasuu miseensa haaskaa isaa tiin hammam caalchisanii maqaa hamaa itti haa moggaasu ree ! ” jedhe .
40010026	Yesuus ammaas , “ Eegasuu isaan hin sodaatinaa ! Wanni hagoogamee jiru hundinuu zaahiritti mul'ifama ; wanni dhooysatti eegamaa jiruus kan odoo hin beekamne hafu hin jiru .
40010027	Waaniin ani dukkana keeysatti isinitti himu , isin ifa guyyaa keeysatti dubbadhaa , waan gurratti isinitti hasaasamees , tuuttoo manaa gubbaa irraa labsaa .
40010028	Warra jasada namaa malee , lubbuu ajjeesuu hin dandeenye hin sodaatinaa ! Isaanii mannaa , Rabbi kan lubbuu fi jasadaas waliin jahannamitti dirgim godhuu dandayu sodaadhaa !
40010029	Shimbirroon biicuun lama toora saantiima tokkootti gurguramuu mitii ? Takka illeen isaanii tuu ammoo , fedhii Abbaa keeysanii tiin maleetti , lafa hin bu'an .
40010030	Isin taanaan kunoo , rifeensi mataa keeysanii hundi illeen lakkaawamaa dha .
40010031	Isin eegasuu shimbirroota danuu irra waan caaltaniif jecha hin sodaatinaa ! ” jedheeni .
40010032	Itti furee tiis Yesuus , “ Eenyu illeen namoota duratti anatti amanuu dhaan ragaa yoo bahe , aniis Abbaa kiyya kan samii irra jiru duratti ragaa niin bahaaf .
40010033	Ammoo , eenyu illeen namoota duratti yoo na gane , aniis Abbaa kiyya kan samii irra jiru duratti isa niin gana ” jedhe .
40010034	Yesuus ammaas , “ Addunyaa irratti nagaya fiduuf waaniin dhufe isinitti hin fakkaatin ; nagaya fiduuf hin dhufne , habalee fiduufiin dhufe malee .
40010035	Ani nama tokko abbaa isaa tiin wajji , intalaas haadha isii tiin wajji , niitii gurbaa , soddaa isii tiin wajji wal afaan garagalchuufiin dhufe .
40010036	Adawwiin nama tokkoo miseensootuma haaskaa isaa ti tahu .
40010037	Namni , abbaa isaa yookiin haadha isaa ana irra caalchisee jaalatu , kan anaan maluu miti ; namni , ilma isaa yookiin intala isaa ana irra caalchisee jaalatuus , kan anaan maluu miti .
40010038	Namni , fannoo isaa fudhee baadhatee ana duukaa hin buune , kan anaan maluu miti .
40010039	Namticha lubbuu isaa tiyfachuu barbaadu duraa baddi ; kan anaaf jecha lubbuu isaa kannu ammoo , isii ni arkata ” jedhe .
40010040	Yesuus ammaas , “ Namni isin simu ana simuu isaa ti , namni ana simuus isa ana erge simuu isaa ti .
40010041	Namni , nabiyyii tokko nabiyyii tahuu isaa tiif jecha sime , ajrii nabiyyii tokkoo ni arkata ; namni , nama qaceelaa tokko qaceelaa tahuu isaa tiif jecha simees , ajrii nama qaceelaa tokkoo ni arkata .
40010042	Dhugumaan isinitti hima , eenyu illeen isaan xixiqqoo kannen keeysaa tokkoof , inni barattuu kiyya waan taheef jecha , bishaan qabbanaawaa dheenguma takka kan kanneef , zajaa isaa hin dhabu ” jedhe .
40011001	Yesuus barattoota isaa kudha lamaaniif qaceelfama kannee eega raawwate booddee , mandaroota isaanii keeysatti barsiisuudhaa fi lallabuuf karaa isaa itti fure .
40011002	Yohannis Cuuphaan odoo mana hidhaa keeysa jiruu , hojii Masiihichi hojjate hundumaa dhagayee ti , barattoota isaa tiin Yesuusitti dhaamsa ergee ,
40011003	“ Inni dhufa jiru sihi moo ? Yookiin kan biraa haa eeggannu ? ” jedheeni .
40011004	Yesuus ammoo deebisee , “ Waan dhageeysanii fi waan agartaniis deebi'aa tii Yohannisitti himaa !
40011005	Jaaman ni arku , naafni ni deemu , dhukkuba coraa tiin warri gaddaafaman ni fayyu , dhegelaan ni dhagayu , du'aan ni ka'u , miskiinotaafiis oduun gammachuu ni lallabama .
40011006	Namni mamee anatti hin gufanne , gammachuu akkam qaba ! ” isaaniin jedhe .
40011007	Warri ergaman kuniis deebi'uuf karaa hogguu bu'an , Yesuus waa'ee Yohannis Cuuphaa namootatti dubbachuu jalqabe , “ Maal laaluuf huffee gammoojjii dheeyxan ? Gobeensa qilleensi raasuu ?
40011008	Eegasuu maal laaluuf baatan ? Nama uffata hariiraa uffatee ? Warri uffata hariiraa uffatan kunoo mana mootootaa keeysa jiru .
40011009	Maaluma laaluuf baatan ? Nabiyyii tokko laaluufii ? Eeyyeen , isiniin jedha , nabiyyii irraa huu , kan caaluu dha .
40011010	Barreeyfamni Qulqulluun , ‘ Ani ergamaa kiyya , kan si dura deemee karaa siif qopheeysu , kunoo si duraan erga ’ jedhee wanni dubbate isa kana ilaala .
40011011	Dhugumaan isiniin jedha , namuma dubartii irraa dhalate keeysaa , Yohannis Cuuphaa irra kan caalu takkaa hin kaane ; haa tahuu malee , mootummaa samii keeysatti , isa hundumaa irra xiqqaa tahee tu isa irra caala .
40011012	Zamana Yohannis Cuuphaan barsiisuu jalqabe irraa hanga ammaatti , mootummaan samii dhaa hacuuccaan riqamaa ti jirti ; warri abbaa irree tiis , humnaan harkatti galfatu .
40011013	Nabiyyoonni hundinii fi seerri niis hanga bara Yohannis Cuuphaatti raajii dubbatanii ti jiru .
40011014	Amantanii fudhachuuf fedha keeysan yoo tahe , Eliyaasummaan ni dhufa jedhame sunuu , Yohannisuma kana .
40011015	Namni gurra dhagayu qabu haa dhaggeeyfatu .
40011016	“ Dhaloota ammaa kana ammoo maalittiin fakkeeysa ? Inni akka joollee lafa magaalaa keeysa taa'anii hiriyoota isaanii tiin ,
40011017	‘ Ulullee isiniif afuufnaan , sirbuu dha diddan ; faaruun lakkaawannee isin dhageeysifnaaniis booyuu dha diddan ’ jedhanii wacanii ti .
40011018	Yohannis hogguu dhufe , niis hin nyaatu , niis hin dhuguus ture ; isaaniis , ‘ Isa Sheeyxaanaa tu keeysa jira ’ jedhaniin .
40011019	Ilmi Namaa , nyaachaa ammaas dhugaa ti dhufe ; isaan ammaas , ‘ Kunoo , nama bololaa fi farshaanaa , saahiba warra qaraxxuu tii fi warra tuffatamoo ti ’ jedhaniin . Haa tahu malee , hikmaan Rabbii hojii isii tiin sirrii tahuu raggaasifatte ” jedhe .
40011020	Hogguus Yesuus , mandaroota kanneen hojiin quduraa isaa harki caalu keeysatti dalagaman san , waan hin toowbatiniif jecha , isaan oofuu dha jalqabe .
40011021	“ Siif magan yaa Koraaziin , siif magan yaa Beetesayidaa ! Hojiin quduraa Rabbii tan isin keeysatti godhamte , odoo Xiiroosii fi Sidoon keeysatti waan godhamte taatee , silaa qaata ummanni isaan keeysa jiraatu , uffata gaddaatii fi daaraa dhaan toowbachuu isaanii mullisanii turan .
40011022	Kunoo , ani isinittiin hima , guyyaa firdii san , isin irra , Xiiroosii fi Sidooniif firdiin irra sablatti .
40011023	Ati hoo yaa Qifirnaahom , hanga samitti ol kaafamuu dha barbaaddee ? Hunquuftuu hoongaa hin qabnetti gadi darbamta ; hojiin quduraa Rabbii tan si keeysatti godhamte , odoo Sidoon keeysatti godhamtee jirti tahee , silaa hanga arraatti jiraattee ti hafti turte .
40011024	Kunoo , ani isinittiin hima , guyyaan firdii sun , isin irra Sodoomiif irra sablata ” jedhe .
40011025	Yesuus hogguus , “ Yaa Abbaa , Gooytaa samii tii fi dachii , waan kanneen warra bebbeekoo fi aalimoota jalaa dhooysitee , wallaalotaaf waan mullifteef jecha , hamdiin siif galcha .
40011026	Eeyye yaa Abbaa , kun gammachuu fedha kee tii ti .
40011027	Abbaan kiyya waan hundumaa anatti kannee ti jira ; Abbaa qofaa tu Ilma beeka malee , namni biraa tokko illeen isa hin beeku ; Ilmaa fi ammaas warra Ilmi isaanitti isa mullisuuf fedhe qofaa tu Abbaa beeka malee , tokko illeen Abbaa hin beeku ” jedhe .
40011028	Yesuus itti furee , “ Isin yaa warra bututtanii dadhabdan , kanneen ba'aa dhaan raramtan hundinuu , gama kiyya koottaa ; aniis boqonnaa isiniifiin kanna .
40011029	Harqoota kiyya if irra kaayaa , ana irraa hiis baradhaa ; ani saaliha ammaas gara-laafoo dha ; lubbuu teeysaniif boqonnaa ni arkattu .
40011030	Harqoonni kiyya laafaa dha , ba'aan tiyyaas haffallii dha ” jedhe .
40012001	Wayta san Yesuus guyyaa Sanbataa , ooyruu qamadii takka keeysa dabre ; barattoonni isaa ammoo beelawanii waan turaniif , ashiita midhaanii ciratanii nyaachutti ka'an .
40012002	Warri Fariisotaa tana arkanii ti Yesuusiin , “ Barattoonni kee waan seerri guyyaa Sanbataa godhuu hin haamne gochaa ti jiruu , ilaali ! ” jedhaniin .
40012003	Inni ammoo deebisee , “ Daawwid wayta beelawe , namoota isaa wajjiin turan wajji , waan godhe isin hin dubbifnee ?
40012004	Inni mana Rabbii seenee ti , biddeena ilaalchaa Rabbii tiif dhihaate nyaate ; biddeenni kun luboota qofaaf malee , isaa fi warra isaa wajjiin turaniif , seeraan kan dhoorkamee dha .
40012005	Yookiin luboonni guyyuma Sanbataa Beeytal Maqdas keeysatti seera Sanbataa cabsanii kudha-malii akka turan , seera keeysatti hin dubbifnee ree ?
40012006	Beeytal Maqdas irra kan caalu tokko , akka as jiruun , isinitti hima .
40012007	Ammoo , ‘ Ani rahamataan barbaada malee , aarsaa miti ’ jechuun maal jechuu akka tahe odoo hubattanii , warra yakka hin qabnetti yakka hin murtan turtan .
40012008	Ilmi Namaa Sanbataaf illee Gooftaa dha ” isaaniin jedhe .
40012009	Achii hiis dabree Yesuus mana sagadaa isaanii ti seene .
40012010	Kunoo , namticha harki isaa tokko naafa tahee tu achi ture ; hogguus sababa ittiin isa kasan arkachuuf jecha , “ Guyyaa Sanbataa nama fayyisuun seeraa ? ” jedhanii ti isa gaafatan .
40012011	Inni ammoo , “ Isin keeysaa namni hoolaa tokko qabu , hoolaan isaa tiis guyyaa Sanbataa boolla keeysatti yoo kufe , qabee achi keeysaa kan hin baafne eenyu ?
40012012	Namni ammoo hammam takka , hoolaa irra gatii caalu qaba ? Eegasuu guyyaa Sanbataa , waan gaarii hojjachuu seerri ni hayyama ” isaaniin jedhe .
40012013	Eegasii namtichaan , “ Harka kee diriirsi ! ” jedhe ; namtichi niis ni diriirse , harki isaa deebi'ee ti akkuma isa kaanii fayyaa tahe .
40012014	Warri Fariisotaa ammoo gadi bahanii ti , akkaataa itti isa balleeysan irratti wal marihatan .
40012015	Yesuus tana hubatee ti bakka sanii irraa jalaa malate ; namni danuuniis isa duukaa dha deeman , inni niis isaan hundumaa ni fayyise .
40012016	Ammaas namootatti waa'ee isaa akka hin odeeysine cimsee ti isaan ajaje .
40012017	Kuniis wanni nabi Isaayyaasiin dubbatame raawwachuuf tahe .
40012018	Saniis , “ Kunoo kaadamaa kiyya inniniin ani filadhe , jaalatamaa kiyya , kan lubbuun tiyya itti na gammadde ; Ruuhaa kiyya isa irra niin kaaya , inni saboota hundumaaf firdii haqaa ni labsa .
40012019	Inni namaan hin lolu , hin iyyuus , namni tokko illeen karaa irratti qooqa isaa hin dhagayu .
40012020	Firdiin haqaa akka moohattu hanga godhutti , inni gobeensa cafaqamaa illee hin caphsu , jibrii liph-lipha aartuus hin dhaamsu ;
40012021	saboonni hundinuu maqaa isaa ti abdatu ” waan jedhee dha .
40012022	Hogguus namticha ruuhaan hamaan keeysa jiru , jaamaa , didaa tokko Yesuusitti fidan ; inni niis namticha jaamaa fi didaa ture fayyisee , akka arkuu fi akka dubbatu godhe .
40012023	Hogguus namoonni hundinuu birratanii ajaa'ibanii , “ Kun ilma Daawwid tahinnaa laata ? ” jedhan .
40012024	Fariisonni hogguu tana dhagayan ammoo , “ Namtichi kun Bi'el Zebuul , alaquma ruuhaanota hamoo qofaani , ruuhaanota hamoo baasa ” jedhan .
40012025	Yesuus ammoo yaada isaanii beekee ti akkana isaaniin jedhe , “ Mootummaan feete takka illeenuu , yoo ifii gargar caphxe , baduu isii ti ; mandarri tokko yookiin haaskaan tokko , ifiif wal irratti ka'ee yoo gargar caphe , dhaabbachuu hin dandayu .
40012026	Sheeyxaanni niis Sheeyxaana yoo baase ifii fuu , gargar hiramee ti jiraa , eegasuu mootummaan isaa akkamitti dhaabbachuu dandeeysi ree ?
40012027	Ani yoon humna Bi'el Zebuuliin ruuhaanota hamoo baase , joolleen teeysan ammoo humna eenyuu tiin isa baasu ? Akkas taanaan , joolluma teeysanii tu daanyoota isin irratti taha .
40012028	Ani ammoo Ruuhaa Rabbii tiin ruuhaanota hamoo kaniin baasu yoon tahe , Mootummaan Rabbii isin bira geeysee ti jirti .
40012029	“ Yookiin namticha jabaa duraan dursee yoo hidhe malee , akkamitti namni mana nama jabaa tokkoo seenee meeshaa isaa saamuu dandaya ree ? Eega isa hidhe ammoo , mirkaniin mana isaa saamuu ni dandaya .
40012030	Kan anaan wajji hin dhaabbatin , mormituu kiyya , akkasumatti ammaas namni anaan wajji walitti hin qabin , ni bittimsa .
40012031	Kanaaf jechaan ani isinitti hima , diliin takka illeenuu , arrabsooniis namaaf oomfii ni godhamu ; Ruuhal Qudus arrabsuun ammoo oomfii hin qabu .
40012032	Eenyu illeen Ilma Namaa tiin mormee waa isa irratti yoo dubbate , oomfii ni arkata ; eenyu illeen Ruuhal Qudusiin mormee isa irratti hamaa yoo dubbate ammoo , addunyaa irrattii fi aakiraattiis oomfii hin arkatuun ” isaaniin jedhe .
40012033	Yesuus itti furee , “ Muka gaarii yoo qabaattan , firiin isaa tiis gaarii dha taati ; yookiin muka hamaa yoo qabaattaniis , firiin isaa tiis hamtuu dha taati ; mukni firii isaa tiin beekama .
40012034	Isin yaa ilmaan buutii ! Ifiif hamoo taatanii , mee akkamitti waan gaarii dubbachuu dandeeysu ? Waanuma garaa namaa keeysa guutee balaqu , afaan dubbata .
40012035	Namni gaariin gaarummaa garaa isaa keeysaa , waan gaarii dha baasa ; namni hamaaniis hammeenya garaa isaa keeysaa , waan hamaa dha baasa .
40012036	Ani isinittiin hima , namoonni dubbii if-dhabatti afaan isaanii keeysaa baate hundumaaf itti gaafatamu , guyyaa firdiittiis jawaaba irratti deebisuuf taa'u .
40012037	Dubbii tee tiin siif firdi godhama , dubbuma tee tiiniis sitti firdi godhama ” jedhe .
40012038	Hogguus barsiisota seeraa tii fi Fariisota keeysaa jarri hammi tokko Yesuusiin , “ Yaa barsiisaa , milikkita akka nu agarsiiftu barbaanna ” jedhaniin .
40012039	Inni ammoo deebisee , “ Dhaloonni hamaanii fi amanti-gantoonni milikkita barbaadu ; ammoo milikkituma nabi Yoonaas malee kan biraa tokko illeen hin kannamuuf .
40012040	Akkuma Yoonaas garaa kalluuna guddaa keeysa guyyaa sadihii fi halkan sadih turetti , Ilmi Namaa tiis akkasumatti guyyaa sadihii fi halku sadih garaa lafaa keeysa turuuf taa'a .
40012041	Warri Nanawee , guyyaa firdii dhaa , dhaloota kanaan wajjiin ka'anii dhihaatanii , yakkaas itti ni muru . Isaan lallaba Yoonaas dhagayanii , waan toowbatanii jiraniifi ; amma ammoo , kunoo kan Yoonaas irra caalu tokko as jira .
40012042	Mootittiin kibbaa guyyaa firdii dhaa , dhaloota ammaa kanaan wajjiin kaatee , yakkaas itti murti . Isiin hikmaa Solomoon dhaggeeyfachuuf jecha , fagoo xarafa lafaa irraa dhuftee waan jirtuufi ; amma ammoo , kunoo kan Solomoon irra caalu tokko as jira ” jedhe .
40012043	Yesuus ammaas , “ Ruuhaan hamaan nama keeysaa hogguu bahu , bakka itti haara baafatu barbaacha lafa bishaan hin jirre keeysa deddeema ; ammoo waa takka illee hin arkatu .
40012044	Kana booddee , ‘ Manuma kiyya kaniin keeysaa bahettiin deebi'ee gala ’ jedha . Hogguu deebi'ee dhufuus , mana duwwaa haramee qopheeyfame arkata .
40012045	Eegasii deemee ti , ruuhaanota biraa torba , kanneen isa irra hammaatan fidee ti dhufa ; isaaniis manatti galanii ti keeysa taa'u . Haalli jireenya namticha sanii kan boodaa kun , kanuma duraa irraa huu hamaa dha taha ; hireen dhaloota hamaa kanaa tiis akkasuma taha ” jedhe .
40012046	Yesuus namootatti dubbachuu irra odoo jiruu , kunoo haati isaa tii fi , obboleeyyan isaa tiis isaan wajjiin haasawuuf dhufanii , ala dhadhaabbatanii ti turan . [
40012047	Hogguus namtichi tokko , “ Kunoo ! Haati tee tii fi obboleeyyan kee ala dhaabbatanii ti jiru , si wajjiin haasawuu dha barbaaduus ” isaan jedhe ] .
40012048	Yesuus ammoo deebisee namticha isatti himeen , “ Haati tiyya eenyu ? Obboleeyyan kiyyaas eenyufaa dha ? ” jedhe .
40012049	Harka isaa tiis gara barattoota isaatitti qabee , “ Kunoo haati tiyyaa fi obboleeyyan kiyyaas warruma as jiran kana !
40012050	Fedhii Abbaa kiyyaa kan samii irraa , namuma godhuu tu , obboleeysa kiyya , obboleeytii tiyya , haadha tiyyaasi ” jedhe .
40013001	Guyyuma san Yesuus manaa bahee , garba bishaanii bira taa'e .
40013002	Ummanni hedduuniis isa biratti walitti qabamnaan , doonii takka seenee ti barsiisuuf gadi taa'e ; namoonni danuuniis akkasumatti qarqara garba bishaantichaa ti dhadhaabbachaa turan .
40013003	Yesuus fakkeenya adda addaa tiin waan hedduu isaanitti himuu eegale , “ Kunoo , namtichi tokko shanyii facaasuuf bahe .
40013004	Inni odoo facaasuu , hammi tokko karaa cinaa dha bu'an , shimbirroonni dhufanii , funaananii ti nyaatan .
40013005	Kaan ammoo lafa dhagaa , bakka biyyee hedduu hin qabne irra bu'an ; lafti isaan irra bu'an biyyee gadi fagoo waan hin qabneef , dafanii ti biqilan .
40013006	Ammoo , hogguu aduun itti baate xoollaqanii , hidda gadi fagoo waan hin godhatiniif ni goggogan .
40013007	Kaan qoree keeysa bu'an ; qoreen guddattee ti isaan huute .
40013008	Kaan ammoo biyyee gaarii irra bu'anii ti midhaan godhatan , firiin isaanii tiis dachaa dhibba , kaan dachaa jahaatama , kaaniis dachaa soddoma tahe .
40013009	Namni gurra dhagayu qabu haa dhaggeeyfatu ! ” jedhe .
40013010	Eegasii barattoonni Yesuusitti dhihaatanii ti , “ Maaliif fakkeenyaan isaanitti dubbatta ? ” jedhanii ti isa gaafatan .
40013011	Yesuus ammoo deebisee , “ Hiccitii mootummaa samii beekuun isiniif kannamee ti jira ; isaaniif ammoo hin kannamne .
40013012	Isa waa qabuuf , hanga isa irraa hafutti itti dabalamee ni kannamaaf ; kan hin qabne ammoo , waanuma inni qabu illeen isa duraa ni fudhatama .
40013013	Isaan oduma laalanii hin arkan , oduma dhaggeeyfatanii hin dhagayan , hin hubataniis ; kanaafiin fakkeenyaan isaanitti dubbadha .
40013014	Raajiin , Isaayyaas dubbate isaan irratti raawwatamee ti jira . Inni niis , ‘ Dhagayuu ni dhageeysu , ammoo hin hubattan ; laaluu ni laaltu , ammoo hin agartan .
40013015	Qalbiin ummata kanaa hadooddee ti jirti ; gurra isaanii tiis cuqqaalanii ti jiru , ija isaanii tiis duruunfatanii ti jiru . Akkana silaa tahuu baatee , ija isaanii tiin ni arku , gurra isaanii tiiniis ni dhagayu turan ; qalbii isaanii tiiniis ni hubatu , gara kiyyattiis ni deebi'u turan , aniis isaan niin fayyisaan ture ’ jedha ture .
40013016	“ Isin ammoo , ijji teeysan waan arkaniif jecha , gurri keeysaniis waan dhagayaniif eeybifamoo dha .
40013017	Dhugumaan isinitti hima , nabiyyoonni hedduunii fi warri jireenya qaceeloo jiraatan waan isin agartan kanneen arkuuf kajeelanii , ammoo hin agarre ; waan isin dhageeysaniis dhagayuuf kajeelanii , ammoo hin dhageenye ” isaaniin jedhe .
40013018	Yesuus itti furuudhaan , “ Fakkeenyi namticha shanyii facaasuu maalitti akka hiikamu dhaggeeyfadhaa .
40013019	Akkuma shanyiin karaa cinaatti facaafamte taate , eenyu illeen qoowlii mootummichaa dhagayee yoo hubachuu baate , inni hamaan dhufee ti qoowlicha qalbii isaa keeysatti facaafame duraa butata .
40013020	Waa'ee shanyii lafa dhagaa keeysatti facaafamtee taanaan , tun akkuma nama qoowlicha dhagayee hogguusuma gammachuu dhaan fudhatee ti .
40013021	Inni waytumaaf malee hidda hin qabu ; sababa qoowlichaa tiif rakkinni yookiin reebamuun hogguu ka'u , hogguusuma gufatee irraa kufa .
40013022	Akkaataa shanyii qoree keeysa buute taanaan , kun namticha qoowlicha dhagayee ; booddee , cinqiin addunyaa irraa tii fi , ammaas gowwoomsaan soorummaa sobaa tiis qoowlicha ni hudhu , firiis odoo hin godhatin ni hafa .
40013023	Akkaataa shanyii lafa gaarii irratti facaafamtee taanaan ammoo , akkuma namticha qoowlicha dhagayee ammaas hubatee ti ; firiis mirkaniin godhate , hammi tokko dhibba , hammi kaan jahaatama , hammi kaaniis soddoma kannu ” jedhe .
40013024	Yesuus ammaas fakkeenya biraa tokko isaanitti hime , “ Mootummaan samii dhaa nama shanyii gaarii ooyruu isaa facaafateetti fakkeeyfamti .
40013025	Eega namuu rafan booda , adawwiin namtichaa dhufee , girdaad qamadii keeysa facaasee ti deeme .
40013026	Midhaan biqilee firii eega godhate booddee , girdaadiis kunoo ni mullate .
40013027	Hojjatoonni abbaa warraatti dhihaatanii ti , ‘ Yaa Gooftaa , shanyii gaarii dha ooyruu tee titti facaaftee mitii ? Girdaad kun ammoo eeysaa dhufe ? ’ jedhaniin .
40013028	Inni ammoo deebisee , ‘ Nama adawwii tiyya tahee tu akkana godhe ’ isaaniin jedhe ; hogguus hojjatoonni , ‘ Duuba nuti dheeynee , akka keesaa haramnu ni barbaaddaa ? ’ jedhaniin .
40013029	Inni ammoo , ‘ Lakkisaa hin tahu ! Girdaad odoo haramtanii , qamadiis wajjiin akka hin buqqaafneef , dhiisaa !
40013030	Hanga manziila oomishaatti lachuu tuu walumaan haa guddatanii . Wayta oomishaa warri oomishaniin , dura girdaad walitti qabaa tii , akka gubamutti qabe-qabeen hidhaa , eegas booda qamadii gootaraa kiyyatti walitti anaaf qabaa jedhee tiin itti hima ’ jedhee ti isaaniif deebise ” jedhe .
40013031	Yesuus itti furee fakkeenya biraa tokko isaanitti hime , “ Mootummaan samii , firii zanaabii tan namni fuudhee ooyruu isaa keeysa facaase fakkaatti .
40013032	Firiin isii dhaa shanyii hundumaa irra xixiqqoo dha , hogguu guddatte ammoo tusii hundumaa irra caaltee , mukaas taatee , shimbirroonni dhufanii dameelee isii ti irratti goojoo ni ijaarratu ” jedhe .
40013033	Yesuus ammaas fakkeenya biraa tokko isaanitti hime , “ Mootummaan samii dhaa , rushii dubartiin takka fuutee daakuu qunnaa sadihitti maktee , hanga rushichi hunduma isaa tuu bukeeysutti keeyseetti fakkaatti ” jedheeni .
40013034	Yesuus kana hundumaa fakkeenyumaani dannaba namaa sanitti dubbate ; eeyye , inni fakkeenyaan maletti waa takka illee isaanitti hin dubbanne .
40013035	Kanaan , waan nabiyyichi , “ Fakkeenyaaniin dubbachuu jalqaba , bu'uramuu lafaa tiin duraa jalqabee waan dhooyfamee turees niin beeysisa ” jedhamee waan dubbatamee tu raawwatame .
40013036	Yesuus eegas booda ummata san biraa deemee ti mana ol seene ; hogguus barattoonni isaa itti dhihaatanii , “ Fakkeenya girdaad ooyruu keeysaa nuuf hiiki ! ” jedhaniin .
40013037	Yesuus deebisee , “ Inni shanyii gaarii facaasu Ilma Namaa ti .
40013038	Ooyruun addunyaa ti ; shanyiin gaariin ilmaan mootummaa ti ; girdaadiis ilmaan isa hamaa ti .
40013039	Adawwichi girdaad facaase Sheeyxaana ; oomishni dhuma addunyaa ti ; warri oomishaniis maleeykoota Rabbii ti .
40013040	Akkuma girdaad walitti qabamee ibiddaan gubamutti , dhuma addunyaattiis ammaas akkasuma taha .
40013041	Ilmi Namaa maleeykoota isaa ni erga ; isaaniis karaa Rabbii irraa waan nama gufachiisu hundumaa , warra seera-dhablee hunduma mootummaa isaa keeysaa walitti ni qabu ,
40013042	boolla ibiddaattiis bakka booyichaa fi ilkaan qaruun jirutti ni darbu .
40013043	Eegaa , warri qaceeloon mootummaa Abbaa isaanii keeysatti akka aduutti ni ifu ; namni gurra dhagayu qabu haa dhaggeeyfatu ! ” jedheeni .
40013044	Hogguus Yesuus , “ Mootummaan samii dhaa , akka qabeenya ooyruu keeysatti dhooyfamee ti fakkaatti ; namtichi tokko qabeenya akkasii kana arkee ti deebisee eega daboole booddee , gammachuun deemee ti , waan qabu hundumaa gurguree lafa ooyruu san bitate .
40013045	“ Mootummaan samii dhaa ammaas , akka naggaadee lu'ulu'a gaggaarii barbaaduu ti fakkaatti .
40013046	Naggaadichi lu'ulu'a qaalii tokko agarraan , deemee ti waan qabu hundumaa gurguree lu'ulu'a san bitate ” jedhe .
40013047	Yesuus ammaas itti furee , “ Mootummaan samii dhaa , akka shabaka baharitti darbamee , gosa kalluunaa hunduma walitti qabee ti fakkaatti .
40013048	Hogguu shabakni kalluunaan guutame , namoonni qarqara bishaanitti harkisanii ti , taa'anii kalluuna gaggaarii meeshaa isaanitti naqan , badaa ammoo ni darban .
40013049	Qiyaamaa dhuma addunyaattiis akkanuma taha . Maleeykoonni Rabbii as bahanii ti , warra hamaamoo warra qaceelota irraa gargar baasu .
40013050	Warra hamoo boolla ibiddaatti , bakka booyichinii fi ilkaan qaruunn jirutti isaan darbu ” jedhe
40013051	Kana booddee Yesuus , “ Waan kanneen hundumaa hubattanii ti jirtuu ? ” jedhee ti isaan gaafate ; isaaniis deebisanii ti , “ Eeyye ” jedhaniin .
40013052	Inni ammaas , “ Kanaaf jecha barsiisaan seeraa tokko illee nuu , kan mootummaa samii tiif barattuu tahuuf leenjifame , akka abbaa manaa kan magaazana isaa keeysaa waan haarayaa fi waan moofaa gadi baasuu ti fakkaata ” jedhe .
40013053	Yesuus fakkeenya kanneen hundumaa isaanitti himee eega raawwate , achii ka'ee ti deeme .
40013054	Gara magaalaa kutaa itti dhalatee dhufee ti , mana sagadaa isaanii keeysatti isaan barsiise . Isaaniis ajaa'ibuun , “ Hikmaan akkanaa tii fi hojii quduraa kanneen eeysumaa arkate ?
40013055	Inni kun ilmuma najjaartichaa tii mitii ? Haati isaa tiis tanuma Maariyaam jedhamtuu mitii ? Ammaas Yaaqoobii fi Yoseef , Simoonii fi Yihudaaniis obboleeyyanuma isaa tii mitii ?
40013056	Obboleeyyan isaa dubartoonni hundinuu asuma nu wajjiin jiraatuu mitii ? Duuba namtichi kun , eeysumaa waan kanneen hundumaa arkate ree ? ” jedhan .
40013057	Isaan haala kanatti isa balfan . Yesuus ammaas , “ Nabiyyiin tokko bakka biraa hundumatti kabajaa ni qaba ; ammoo biyya isaa tii fi warra isaa biratti kabajaa hin arkatu ” isaaniin jedhe .
40013058	Sababa amanti-dhablummaa isaanii tiif jecha , hojii quduraa hedduu achitti hin dalayne .
40014001	Wayta san Herodis , bulchaan biyyaa , gurra oduu Yesuus dhagayee ti ,
40014002	hojjatoota isaa tiin , “ Namtichi kun Yohannis Cuuphaa tahuu dha qaba ; isaa tu du'aa kaafame ; kanaaf hojiin quduraa kanneen hundinuu , isaan hojjatamaa jiru ” jedhe .
40014003	Herodis kanaan dura , waa'ee Herodiyaas , niitii obboleeysa isaa Filiphoosiif jecha , Yohannis qabsiisee , hiisisee , mana hidhaatti galchisiisee ti ture .
40014004	Yohannis Herodisiin , “ Ati isii fuudhuun kee seera miti ” jechaa ti ture .
40014005	Herodis , Yohannis ajjeesisuuf barbaadu illee , ammoo ummanni Yohannis akka nabiyyii tokkotti waan laalaniif jecha , isaan ni sodaate .
40014006	Gaafa guyyaan yaaddannoo dhaloota Herodis gahe , intalti Herodiyaas keeysummoota san duratti sirbitee ti Herodis gammachiifte .
40014007	Hogguus inni , waanuma isiin gaafatte isiif kannuuf wa'ada galeefi .
40014008	Intalti ammoo haadhaan gorfamtee ti , “ Mataa Yohannis Cuuphaa dhaa , asumatti safii tana irratti anaaf kanni ” jetteeni .
40014009	Mootichaas naasuun mudhii dha kutte , ammoo wa'ada galee fi keeysummoota isaa tiif jecha , akka kannamuuf ajaje .
40014010	Itti ergee tiis , mana hidhaa keeysatti mataa Yohannis irraa mursiise .
40014011	Mataan isaa suniis safii irratti fidamee ti , intalaaf kanname ; isiiniis haadha isiitti geeysite .
40014012	Barattoonni Yohannisiis dhufanii ti , reefka isaa fuudhanii awwaalan ; ammaas deemanii ti Yesuusitti himan .
40014013	Yesuus oduu tana hogguu dhagaye , doonii dhaan achii ka'ee ti lafa umnaa takkatti jalaa deeme ; dannabni namaa ammoo deemuu isaa wayta dhagayan , mandaroota irraa miilaan isa duukaa deeman .
40014014	Yesuus qarqara bishaanitti akkuma achi baheen , dannaba namaa arkee , isaaniif garaa laafee ti , dhukkubsatoo isaanii tiis fayyiseef .
40014015	Hogguu dhihee galgalaawe , barattoonni isatti dhufanii ti , “ Tun lafa namni hin jirre , guyyaaniis deemee ti jiraa , gara gandeenii dhaqanii , waan nyaatan akka ifitti bitataniif , ummata gadi dhiisi ! ” jedhaniin .
40014016	Yesuus ammoo , “ Deemuun isaan irra hin jiruu , isinummaan waan isaan nyaatan kannaaf ! ” isaaniin jedhe .
40014017	Isaan ammoo deebisanii , “ Nuti biddeena shanii fi kalluuna lama qofa asii qabna ” jedhaniin .
40014018	Inni ammoo , “ Mee gara kiyya fidaa ! ” jedheeni .
40014019	Kana booddee coqorsuma san irra akka taa'aniif ummata danuu san ajajee ti , biddeena shananii fi kalluuna lamaaniis fuudhee , gara samii ol laalee , eeybisee , kukkutee ti biddeena san barattoota isaatti kakkanne ; barattoonni niis ammaas ummata saniif hiran .
40014020	Isaan hundinuu nyaatanii ti quufan . Eegas booda barattoonni hambaa isaan irraa hafe safii kudha lama guutuu dha fuudhan .
40014021	Warri nyaatan , dubartootaa fi joollee malee , dhiirti qofti toora kuma shanii ti turan .
40014022	Yesuus hanga ifii ummata san geggeeysuu , barattoonni isaa doonii seenanii , deemanii isa dura gama akka ceehan godhe .
40014023	Ummata san eega geggeeyse booddee , kophaa isaa gaara gubbatti kadhachuuf ol bahe ; hanga galgalti dhuftutti kophuma isaa ti achi ture .
40014024	Dooniin ammoo wayta san , lafa qarqara bishaanii irraa hedduu fagaattee , bubbeen fuullee dhaan waan itti bubbifteef jecha , bishaan wal darbuun asii fi achi daddarbamaa ti turte .
40014025	Halkan keeysa gara iyyansa lukkuu lammaffaatti , Yesuus bishaan gubbaa deemaa ti gara isaanii dhufe .
40014026	Barattoonni ammoo bishaan irra isaa deemu arkanii , hedduu baaraguu dhaan , “ Kun ruuhaaniyyii dha ” jechaa , sodaa dhaan iyyan .
40014027	Yesuus ammoo hogguusuma , “ Abshir , bar anaa , hin sodaatinaa ! ” jedhee ti isaanitti dubbate .
40014028	Phexiroos deebisee , “ Yaa Gooftaa ! Eega si taate , bishaan irra gara kee akkaan dhufu na ajaji ! ” jedheeni .
40014029	Inni ammoo , “ Haya koottu ! ” jedheeni ; hogguus Phexiroos doonii keeysaa bahee , bishaan gubbaa irra gara Yesuus deemuu jalqabe .
40014030	Bubbee jabduun sun hogguu itti dhagayamte ammoo ni sodaate ; gadi liqimfamuu jalqabnaaniis , “ Yaa Gooftaa , na eewali ! ” jedhee ti iyye .
40014031	Yesuus hogguusuma hiixatee harkaan isa qabee ti , “ Ati yaa amanti-qaliil ! Maaliif mamte ? ” jedheeni .
40014032	Hogguu isaan doonii seenan , bubbeen sun ni dhaabbatte .
40014033	Warri doonii keeysa jiraniis , “ Ati dhugumaan Ilma Rabbii ti ! ” jedhanii ti Yesuusiif sgadan .
40014034	Hogguu gama ceehaniis , Genesaarexitti lafatti bahan .
40014035	Namoonni sanii isa tahuu hogguu baran , naannawa san hundumaatti erganii , warra dhukkubsachaa turan hundumaa gama isaa ti fidan .
40014036	Warri dhukkubsatan kun , xarzuma huccuu isaa qofa tuqachuuf isa ni kadhatu turan ; hangi xarzii huccuu isaa tuqan hundinuu ni fayyan .
40015001	Eegasii Fariisonninii fi barsiisonni seeraa Yerusaaleem irraa gara Yesuus dhufanii ti ,
40015002	“ Barattoonni kee maaliif seera aadaa abbootii teenyaa caphsu ? Isaan biddeena nyaachuun dura , kunoo harka hin dhiqatan ” jedhaniin .
40015003	Yesuus deebisee , “ Isin hoo , seera aadaa abbootii teeysanii tiif jettanii , maaliif heera Rabbii caphsitu ?
40015004	Rabbi , ‘ Abbee tii fi haatee tiif kabajaa godhi ! ’ bakka biraatti ammaas , ‘ Abbaa isaa tii fi haadha isaa namni arrabsu haa ajjeefamuu ! ’ jedhee ti jira .
40015005	Isin ammoo , ‘ Namni abbaa isaa tii fi haadha isaa gargaaruun irra ture tokko isaaniin , wanti na biraa isiniif kannamee ittiin fayyadamuu turtan sun , amma Rabbiif qodhamtee ti jirti yoo jedhe ,
40015006	eegasuu haawwan isaa tiif kabajaa kannuun isa hin barbaachiftu ’ jettu . Akkasitti seera aadaa abbootii teeysanii tiif jettanii Qoowlii Rabbii bakka dhoorkitu .
40015007	Isin yaa fakkeeysitoota ! Isaayyaas waa'ee keeysan laalchisuun raajii isaa keeysatti ,
40015008	‘ Ummanni kun afaan isaa tiin kabaja anaaf kanna , garaan isaa ammoo , hedduu dha ana irraa fagoo dha .
40015009	Isaan bilaashuma ana ibaadu , ajaja namaa tiis , akka heera Rabbitti barsiisu ’ jedhee dubbachuun , gaarii dha dubbate ” jedhe .
40015010	Yesuus ummata ifitti yaamee ti , “ Dhaggeeyfadhaa hubadhaas !
40015011	Wanni afaan namaa seenu , nama hin najisu ; ammoo waan afaan namaa keeysaa bahuu tu nama najisa ” isaaniin jedhe .
40015012	Hogguus barattoonni gara isaa dhufanii , “ Warri Fariisotaa waan ati jette kanneen dhagayanii akka mufatan beeytee jirtaa ? ” jedhaniin .
40015013	Yesuus ammoo deebisee , “ Unkurri abbaan kiyya kan samii irraa hin dhaabin hundinuu ni buqqaafama .
40015014	Isaan ittuma dhiisaa ! Isaan jaamoota jaamaa karaa agarsiisu ; namni jaamaan tokko nama jaamaa karaa yoo agarsiise , lachuu tuu waliin boollatti kufu ” jedhe .
40015015	Phexiroos ammoo deebisee , “ Fakkeenya kana nuuf hiiki ! ” jedheeni .
40015016	Yesuus ammaas deebisee , “ Isiniis ilaa arra hammanuma manduusoo dhaa ?
40015017	Wanni afaaniin seenu hundinuu , qochumaa keeysa seenee booddee qaama keeysaa alatti akka bahu hin hubattanii ?
40015018	Ammoo wanni afaan keeysaa baatu , qalbii yaada namaa keeysaa waan dhuftuuf ; isii tu nama najisa .
40015019	Yaadni hamaan hundinuu qalbii keeysaa baha , isaaniis , nama ajjeechaa , ejjummaa fi zinaa , halalummaa , hanna , cubbuun ragaa bahuu , maqa-balleeysuus .
40015020	Isaan kanneen tu nama najisa malee , harka odoo hin dhiqatin nyaachuun nama hin najisu ” jedheeni .
40015021	Yesuus achii ka'ee , gara kutaa Xiiroosii fi Sidooni deeme .
40015022	Kunoo , dubartiin Kana'aan takka naannawa san irraa dhuftee ti sagalee guddoo dhaan , “ Yaa Gooftaa Ilma Daawwid ! Intalti tiyya ruuhaan hamaan qabamtee shiddatti jirtii , anaaf maari ! ” jette .
40015023	Yesuus ammoo jawaaba tokko illee isiif hin deebifne . Barattoonni isaa hogguus isa bira dhufanii , “ Tun nu duubaa iyyaa ti jirtii , nu jalaa deebisi ! ” jedhaniin .
40015024	Inni ammoo deebisee , “ Ani warra Israa'el , kanneen akka hoolota karaa irraa badanii qofattiin ergame ” jedheeni .
40015025	Dubartittiin ammoo dhuftee , Yesuus duratti jilbiiffattee , “ Yaa Gooftaa , na gargaari ! ” jetteeni .
40015026	Yesuus hogguus deebisee , “ Biddeena joollee fuudhanii sarootaaf darbuun gaarii miti ” jedheeni .
40015027	Isiin ammaas , “ Eeyye yaa Gooftaa , haa tahu malee , saroonni niis gabatee gooftaa isaanii irraa hambaa bubu'u bar nyaatanii ” jette .
40015028	Hogguus Yesuus , “ Yaa haadha dhiiraa ! Amantiin tee guddoo dhaa , akkuma barbaadde siif haa tahu ! ” jedhee ti deebiseef ; intalti isii tiis hogguma san fayyite .
40015029	Eegasii Yesuus achii deemee , Garba Bishaan Galiilaa bira dhufee , gaara tokko irratti ol bahee ti taa'e .
40015030	Ummanni hedduun warra dhukkubsatoo , naafa , hokkolaa , jaamaa , didaa fi kanneen biraa tiis hedduu fidanii ti miila Yesuus jala kaayan ; inni niis isaan ni fayyise .
40015031	Danuun namaa sun ammoo , warri didaan akka dubbatan , hokkoloon akka fayyan , nafoonni akka deeman , jaaman akka arkan hubatanii ti ajaa'iban ; ammaas Rabbi Gooytaa Israa'eliifiis hamdii dha dhiheeysan .
40015032	Yesuus eegas barattoota isaa yaamee ti , “ Ummanni kun guyyaa sadeen kana anuma wajjiin turan , waan nyaataniis waan hin qabneef isaaniif niin naha ; ani akka isaan karaa irratti gaggabanii hin kukkufneef jecha , akkuma beelawaniin gadi isaan dhiisuun natti ulfaata ” isaaniin jedhe .
40015033	As irratti barattoonni isaa , “ As huffee gammoojjii kanatti biddeena ummata dila kana quubsu eeysaa arkanna ? ” jedhaniin .
40015034	Yesuus ammoo , “ Biddeena meeqa if biraa qabdu ? ” jedhee isaan gaafannaan , isaan ammaas , “ Biddeena torbaa fi kalluuna xixiqqaa muraasa qabna ” jedhaniin .
40015035	Hogguus inni ummanni lafuma san akka gadi taa'an ajajee ti ,
40015036	biddeena torbanii fi kalluunnan san fuudhee , Rabbiif galata galchee , kukkutee bartootatti kakkanne ; barattoonni niis ummata saniif ni dhiheeysan .
40015037	Hundi isaanii tiis nyaatanii ni quufan ; hambaa isaan irraa hafees safii torba guutuu dha fuudhan .
40015038	Warri biddeena san nyaatan , dubartootaa fi joollee malee , dhiirti nama kuma afur turan .
40015039	Eegas booda Yesuus , ummata san gadi dhiisee ti , doonii seenee gara kutaa Magadaan jedhamuu deeme .
40016001	Fariisonninii fi Saduqoonni , Yesuus fitinuuf jecha dhufanii ti , akka inni milikkita samii irraa isaan agarsiisu gaafatan .
40016002	Inni ammoo deebisee , “ [ Wayta galgalaa , ‘ Samiin diimattee ti jirtii , kanaaf jecha boru roobni hin roobu ’ .
40016003	Borumtii ganama ammoo , ‘ Samiin diimattee duumeeysi irra kaayee ti jiraa , kanaaf jecha arra ni rooba ’ jettu . Bifa samii laaltanii waan tahuuf deemu himuu ni beeytan , milikkita waqtaa ammoo hubachuu hin dandeeysan . ]
40016004	Dhaloonni hamaan gantoonni , milikkita barbaadu ; ammoo milikkituma Yoonaas malee , milikkinni biraa isaaniif hin kannamu ” isaaniin jedhe . Kana booddee achumatti isaan dhiisee ti biraa deeme .
40016005	Barattoonni wayta bishaan gama ceehan , biddeena tokko illee fudhachuu irraanfatanii ti turan .
40016006	Yesuus ammoo , “ Hubadhaa ! Rushii Fariisotaa tii fi Saduuqotaa irraa if eeggaa ! ” isaaniin jedhe .
40016007	Hogguus isaan , “ Waani nuti biddeena hin fidiniif akkana jedha ” jedhanii ti walitti dudubbatan .
40016008	Yesuus ammoo tana hubachuu dhaan , “ Isin yaa warra amanti-qaliil ! Maaliif waanuma biddeena qabaachuu dhabuu keeysan irratti dudubbattan ?
40016009	Isin ammuma illee hin hubannee ? Biddeenni shanan namoota kuma shaniif kannamanii , ammaas hambaa safii meeqa akka walitti qabdaniis hin yaadattanii ?
40016010	Yookiin biddeena torban namoota kuma afuriif kannaman irraa , hambaa safii meeqa walitti qabdan ?
40016011	Ani waa'ee biddeenaa isinitti dubbachuu dhabuu kiyya akkamitti hubachuu dadhabdan ? Ammoo kunoo , rushii Fariisotaa tii fi Saduuqotaa irraa if eeggadhaan jedha ” isaaniin jedhe .
40016012	Eegana isaan , rushii biddeenaa irraa if eeggadhaaf odoo hin tahin , barsiisa Fariisotaa tii fi Saduuqotaa irraa , if eeggadhaa jechuun isaa , isaaniif gale .
40016013	Yesuus , naannoo magaalaa Qiisaariyaa Filiphoos hogguu dhaqe , “ Namoonni , Ilma Namaa tiin eenyu jedhu ? ” jedhee ti barattoota isaa gaafate .
40016014	Isaaniis deebisanii , “ Hangi tokko , Yohannis Cuuphaa dha jedhu , kaan Eliyaasi , kaaniis Ermiyaasi yookiin nabiyyoota keeysaa tokko jedhu ” jedhaniin .
40016015	Yesuus ammaas , “ Isin hoo , eenyu anaan jettu ? ” jedhee ti isaan gaafate .
40016016	Hogguus Simoon Phexiroos , “ Ati Masiihicha ! Ilma Rabbii Jiraataa ti ” jedhee ti deebiseefi .
40016017	As irratti Yesuus , “ Yaa Simoon , ilma Yoonaa , ati eeybifamaa dha ! Abbaa kiyya kan samii irra jiruu tu , tana sitti mullise malee , yaaduma dhiigaa fi jasada namoomaa irraa sitti mullifamee miti .
40016018	Aniis , Phexiroos jedhee tiin si moggaasa . Ammaas dhagaa siibaa kana irrattiin , waldaya tiyya ijaara , karreen jahannamiis isii injifachuu hin dandayan .
40016019	Maftoota mootummaa samii tiis siifiin kanna ; wanti ati lafa irratti hiite , samii irrattiis hidhamaa dha taha ; wanti ati lafa irratti hiiytees , samii irratti hiikamaa dha taha ” jedheeni .
40016020	Hogguus , Masiihicha tahuu isaa , akkana jedhanii nam tokkotti illee akka hin himne , barattoota isaa dinniine .
40016021	Wayta san irraa jalqabee ti Yesuus , Yerusaaleem dhaquun akka isa irra jiruu fi , ammaas manguddoota harkatti , luboota angafoota harkattiis , barsiisota seeraa tiiniis hedduu dararamuun , ajjeefamuun , guyyaa sadeeysaa irrattiis du'aa kaafamuun akka isa irra jiru , barattoota isaatti mullisuu dha eegale .
40016022	Phexiroos ammoo moggatti achi isa baasee ti , “ Rabbi nutti hin godhin ! Yaa Gooftaa , tun gonkumaa si irra hin gahin ! ” jedhee ti isa oofutti ka'e .
40016023	Inni ammoo garagalee ti Phexiroosiin , “ Na duubatti deebi'i , ati yaa Sheeyxaana ! Gufuu dha anatti taate ; ati yaada namaa malee , kan Rabbii hin qabdu ! ” jedheeni .
40016024	Hogguus , Yesuus barattoota isaa tiin , “ Namni tokko illeen ana duukaa bu'uu yoo barbaade , if kaadee , fannoo isaa tiis baadhatee , ana duukaa haa bu'uu !
40016025	Namni lubbuu isaa jiraachisuu barbaadu , isumaa huu ni dhaba ; namni anaaf jecha lubbuu isaa dhabu ammoo , isii ni arkata .
40016026	Namni tokko , guutummaa lafa addunyaa arkatee , ammoo lubbuu isaa yoo dhabe , faaydaan isaa maali ? Yookiin namni fidaa lubbuu isaa tiif maaluma kanna ?
40016027	Ilmi Namaa ulfina Abbaa isaa tiin , maleeykoota isaa tiin wajji dhufuuf taa'a ; hogguus matuma-matatti , akkuma hojii isaatitti , namaaf ajrii isaa ni kanna .
40016028	Dhugumaan isiniin jedha , namoota as dhadhaabbatan kanneen keeysaa , odoo du'a hin dhamdhamin , Ilmi Namaa mootummaa isaa tiin wayta dhufu , warri arkuuf taa'u ni jiru ” jedhe .
40017001	Guyyaa jaha booddee , Yesuus Phexiroosii fi Yaaqoob , ammaas Yohannis obboleeysa Yaaqoob if jala fudhatee ti , gaara dheeraa tokko irra kophaatti isaan baase .
40017002	Kunoo ijuma isaanii duratti bifti isaa jijjiiramtee ti , fuulli isaa akka aduutti ibse , uffanni isaa tiis akka ifaatti addaatee ti walaqqise .
40017003	Ammaas kunoo achumatti , Musee fi Eliyaas isaan wajjiin haasawaa ti isaanitti mullatan .
40017004	Phexiroos Yesuusiin , “ Yaa Gooftaa ! As turuun nuuf hedduu dha gaarii dhaa ; fedha kee yoo tahe asitti gojoo sadih , takka siif , takka Museef , takkaas Eliyaasiif niin ijaara ” jedheeni .
40017005	Oduma inni tana dubbachaa jiruu , kunoo duumeeysi nuura if keeysaa qabu tokko isaan hagooge . Sagaleen takkaas duumeeysa san keeysaa , “ Kun Ilma kiyya kaniin jaaladhu , kaniin hedduu itti gammadees ; isuma dhaggeeyfadhaa ! ” jette .
40017006	Barattoonni hogguu tana dhagayan , birratanii ti adda isaanii tiin lafatti gombifaman .
40017007	Yesuus ammoo isaanitti dhihaatee ti harkaan isaan qabee ti , “ Ka'aa , humaa hin sodaatinaa ! ” isaaniin jedhe .
40017008	Isaan hogguu ol ilaalan , Yesuus malee , nama biraa tokko illee hin agarre .
40017009	Isaan gaara san irraa gadi bu'aa odoo jiranii Yesuus , “ Hanga Ilmi Namaa du'aa kaafamutti , mullata agartan kana nam tokkotti illee hin himinaa ! ” jedhee ti barattoota isaa ajaje .
40017010	Kana booddee barattoonni , “ Eegasuu barsiisonni seeraa , maaliif dura Eliyaas dhufuu tu irra jira jedhu ? ” jedhanii ti isa gaafatan .
40017011	Yesuus ammaas , “ Eliyaas waan hundumaa bakkatti deebisuuf dhufuun isaa beekamaa dha .
40017012	Ani ammoo , Eliyaasuu duruun dhufeen isiniin jedha ; ummanni taanaan , isa tahuu isaa tuu hin beeyne ; ammaas waanuma fedhan isa irratti hojjatan . Ilmi Namaa tiis akkasumatti harka isaanitti dararamuuf deema ” isaaniin jedhe .
40017013	Hogguus barattoonni , Yesuus jecha kana , Yohannis Cuuphaa laalchisuun akka dubbatetti hubatan .
40017014	Isaan dannaba ummataa sanitti hogguu deebi'an , namtichi tokko Yesuusitti dhihaatee ti , isa duratti jilbiiffatee ti ,
40017015	“ Yaa Gooftaa , ilma kiyyaaf rahamati , kunoo dhukkuba gaggabsee kuffisuun qabamee , hedduu dhibamaa ti jira ; ammumaa amma ibidda keeysatti , ammaas bishaan keeysattiis kuffisa .
40017016	Ani barattoota keetitti illee isa fidee tiin ture ; isaan ammoo fayyisuu hin dandeenye ” jedheeni .
40017017	Yesuus deebisee , “ Isin yaa amanti-dhablee fi dhaloota jallaa , hanga yoomittiin isin bira jiraadha ? Ammaas hanga yoomittiin isiniif obsa ? Gurbaa asuma natti fidaa ! ” jedheeni .
40017018	Yesuus ruuhaa hamaa san ni oofe , inni niis gurbaa keeysaa ni bahe ; gurbichi niis hogguusuma fayye .
40017019	Barattoonni eegas booda kophaatti Yesuus bira dhufanii , “ Nuti maaliif ruuhaa hamaa san baasuu dadhabne ? ” jedhanii ti gaafatan .
40017020	Yesuus deebisee ti , “ Amanti-qaliil tahuu keeysaniifi ! Ani dhugumaan isinitti hima , amantii hanga firii zanaabii takka geeysu silaa qabaattanii , gaara kanaan , asii ka'ii tii achi hiiqi , yoo jettaniin , gaarri niis asii ka'ee achi ni hiiqa ; wannummaan isiniif hin dandayamne takka illeen hin jiraattu . [
40017021	Kan akkanaa kun kadhataa fi soomanaan malee , gonkumaa hin baafamu ” jedheeni . ]
40017022	Barattoonni Galiilaa keeysatti Yesuus biratti hogguu walitti qabamani Yesuus , “ Ilmi Namaa harka namootaatti dabarfamee ni kannama .
40017023	Isaaniis isa ni ajjeesu , inni ammoo guyyaa sadeeysaa du'aa ni kaafama ” isaaniin jedhe ; jechi kuniis barattoota hedduu dha naasise .
40017024	Yesuusii fi barattoonni isaa hogguu Qifirnaahom dhufan , warri gibira Beeytal Maqdas guuran Phexiroos bira dhufanii ti , “ Barsiisaan keeysan gibira Beeytal Maqdas hin kafaluu ? ” jedhanii ti gaafatan .
40017025	Phexiroos deebisee , “ Lakkii ni baasaa ” jedheeni . Hogguu Phexiroos mana dhufe , Yesuus Phexiroosiin , “ Maal sitti fakkaata yaa Simoon ? Mootoonni addunyaa dhaa qaraxa yookiin gibira eenyu irraa fudhatu ? Namoota isaanii irraahi moo , warra ambaa irraa fudhatu ? ” jedhee ti gaafate .
40017026	Phexiroos deebisee , “ Warra ambaa ti irraa hi fudhatu ” jennaan , Yesuus ammaas , “ Eegasuu ilmaan isaanii hin gaafataman kaa !
40017027	Haa tahuu , akkuma nuti gufuu isaanitti hin taaneef , gara garba bishaanii dhaqii , hokkoo kalluunaan qaban bishaan keeysatti darbii tii , kalluuna dura qabdu afaan isaa gargar banii , maallaqa hanga qarshii lamaa takka arkatta . Maallaqa san fuudhii tii gibira kiyyaa fi kee tiifiis isaanitti kanni ! ” jedheeni .
40018001	Hogguus barattoonni Yesuusitti dhihaatanii ti , “ Mootummaa samii keeysatti kan hundumaa irra caalu eenyu ? ” jedhaniin .
40018002	Hogguus inni mucaa tokko ifitti yaamee ti , isaan jidduu dhaabbachiisee ,
40018003	“ Ani dhugumaan isinitti hima , deebitanii akka daa'immanii yoo tahuu baattan , mootummaa samitti gonkumaa hin galtan .
40018004	Kanaaf jecha , namuma akka mucaa kanaatti mataa gadi qabatee tu , mootummaa samitti hundumaa irra kan caalu taha .
40018005	Ammaas namnummaan mucaa akkasii tokko maqaa kiyyaan simatu ana simata ” jedhe .
40018006	Yesuus itti furee , “ Abbaan fedhee huu ammoo , warra xixiqqaa kanneen anatti amanan keeysaa tokko gufachiisuu irra , dhagaan daakuu guddaan morma isaatti hidhamee tuujjii bahar keeysatti liqimsiifamuu tu isaaf irra wayyaa ture .
40018007	Fitinamuu waan dhufuuf addunyaa tiif magan ! Fitinaan dhufuun barbaachisaa dha ; haa tahuu malee , namticha fitinaan isaan dhuftuuniif magan !
40018008	“ Harki kee yookiin miilli kee yoo si gufachiise , if irraa murii darbi ; harka lama yookiin miila lama qabaattee , ibidda bara baraatti darbamuu kee tii mannaa , qaamni kee irratee , yookiin naafa taatee , jireenyatti galuu tu siif irra wayya .
40018009	Ijji tee yoo si gufachiifte , if keeysaa baasii darbi ; ija lachuu qabaattee , hunquuftuu jahannamitti darbamuu kee tii mannaa , ija takka qabaattee jireenyatti galuu tu siif irra wayyaa dha ” jedhe .
40018010	Yesuus ammaas itti furee , “ Waarra xixiqqoo kanneen keeysaa tokko illee tuffachuu irraa if eegaa ! Ani isinittiin hima , bar maleeykoonni isaanii samii keeysatti , fuula Abbaa kiyyaa kan samii keeysa jiruu , wayta hundumaa ni arkuu . [
40018011	Ilmi Namaa tiis kan badee ture barbaaduu fi najaa baasuuf dhufe . ]
40018012	“ Namtichi tokko , hoolota dhibba qabaatee tokko keeysaa duraa yoo bade , sagaltamii saglan gaaratti dhiisee , tokkicha bade san barbaacha hin deemuu ? Maal isinitti fakkaata ?
40018013	Ani dhugumaan isinitti hima , hoolaa bade san yoo arkate , sagaltamii saglan warra hin badin san caalaa , inni tokkicha sanitti irra gammada .
40018014	Haaluma kanatti , warra xixiqqoo kanneen keeysaa , tokko illeen baduun , fedha Abbaa keeysan kan samii irra jiruu tii miti ” jedheeni .
40018015	Yesuus itti furee , “ Obboleeysi kee yoo sitti yakke , deemii tii kophatti balleeysaa isaa itti himi ! Inni niis yoo si dhagaye , atiis obboleeysa kee deebifatte .
40018016	Inni kan si hin dhageenye yoo tahe ammoo , dubbiin hundinuu ragaa lamaan yookiin sadihiin waan mirkaneeyfamtuuf jecha , nama biraa tokko yookiin lama ifii wajjiin fuudhii tii dhaqi .
40018017	Isaaniis dhagayuu yoo dide , waldayatti himi ; walduma illee dhagayuu nama didu yoo tahe ammoo , akka nama awaamaa , ammaas qaraxxuu tokkotti siif haa lakkaawamu .
40018018	“ Ani dhugumaan isinitti hima ; wanni isin lafa irratti hiitan , samii irrattiis hidhamaa dha taha ; wanni isin lafa irratti hiiytaniis , samii irrattiis hiikamaa dha taha .
40018019	“ Ammaas wanniniin isinitti himu ; isin keeysaa namni lama , biyya addunyaa irratti , wal tahanii waanuma fedhe odoo kadhatanii , Abbaa kiyya kan samii irraa tiin isaaniif ni godhama .
40018020	Bakkuma namni lama yookiin sadih maqaa kiyyaan itti walitti qabaman , aniis achumaan isaan jidduu jira ” jedhe .
40018021	Eegas booda Phexiroos , Yesuusitti dhihaatee ti , “ Yaa Gooftaa , obboleeysi kiyya ammumaa amma yoo natti yakke , aniis hoggu meeqaan oomfii isaaf godha ? Hanga hoggu torbaattiin oomfii godhaa fii ? ” jedhee ti gaafate .
40018022	Yesuus deebisee , “ Lakkii ! Ani hanguma hoggu torbaatti siin hin jedhu , hanga torbaatamii bakka torbaatti malee ” jedheeni .
40018023	Yesuus itti furee ammaas , “ Akkanumatti mootummaan samii tiis , mooticha hojjatoota isaa wajjiin hizaaba godhuu barbaadeetti fakkeeyfamti .
40018024	Hogguu inni hizaaba godhuu jalqabe , namticha qarshii miliyoona hedduu irraa qabu tokko itti fidan .
40018025	Namtichi waan kafalu dhabnaan , gooftichi isaa ammoo , isaa fi niitiin isaa , joolleen isaa tiis , ammaas wannummaan inni qabu hundinuu gurguramee deeyniin isaa akka kafalamtu ajaje .
40018026	Hojjataan suniis jilba isaa irratti kufee ti , ‘ Hundumaa siifiin kafalaa anumaaf obsi ’ jedhee jabeeysee ti isa kadhate .
40018027	Gooftichi niis isumaaf nahuu irraa kan ka'e , deeynii isa maaree , ammaas hidhaa baase ti gadi dhiise .
40018028	“ Hojjataan sun ammoo akkuma gadi baheen , hojjataa akka isaa kan inni hanga qarshii dhibba tokkoo irraa qabu tokko qunnamee , qabee hudhee ti , ‘ Deeyniin si irraa qabu as kanni ! ’ jedheeni .
40018029	Hojjataan san ammoo miila isaa jalatti kufee ti , ‘ Deebisee tiin siif kafalaa , anumaaf obsi ’ jedhee ti kadhate .
40018030	Hojjataan abbaan deeynii san ammoo didee ti , hanga inni mugoota kafalee fixutti , deemee ti mana hidhaatti isa galchisiise .
40018031	Hojjatoonni warri hafan kaan waan tahe kana arkanii , hedduu gaddanii deemanii ti , hundumaa gooftaa isaanitti gabaasan .
40018032	Eegas gooftaan isaa hojjataa duraa san yaamsisee ti , ‘ Ati yaa hojjataa hamaa ! Ani deeynii si irra jirtu san hundumaa , waan ati ana kadhatteefiin si maare .
40018033	Akkumaan ani siif rahamata godhetti , atiis hojjataa akka kee tii tiif rahamata godhuun si irra hin turree ree ? ’ jedheeni .
40018034	Akkasitti gooftaan isaa aaraan , hanga inni deeynii irra jirtu hundumaa kafalutti , dabarsee ti warra waardiyyaa mana hidhaatti isa kanne .
40018035	“ Isiniis garaa guutuun obboleeyyan keeysaniif oomfii godhuu yoo baattan , Abbaan kiyya kan samii irraa tiis , akkasuma isin godhuuf taa'a ” jedhe .
40019001	Yesuus tana hundumaa dubbatee eega raawwate booddee , Galiilaa ka'ee ti gara kutaa Yihudaa tan laga Yordaanos gamaa dhaqe .
40019002	Ummanni danuuniis isa jala yaa'an , inni niis achitti isaan fayyise .
40019003	Hogguus Fariisonni gaaffiin isa fitinuuf dhufanii ti , “ Namni sababuma fedheenuu yoo tahe , niitii isaa hiikuun seeraa ? ” jedhanii ti gaafatan .
40019004	Inni ammoo deebisee , “ Rabbiin jalqaba isaan uume , ‘ Dhiiraa fi dhalaa godhee ’ akka uume Kitaaba keeysatti hin dubbifnee ? ” jedheeni .
40019005	Itti dabalee tiis , “ ‘ Sababa kanaaf jecha , dhiirti abbaa isaa tii fi haadha isaa ni dhiifti , niitii isaa tittiis ni maxxanti ; isaan lamaaniis qaamuma tokko tahu ’ .
40019006	Irrattuu tana booddee isaan lama tahuun haftee , foon tokko tahu ; kanaafiis waan Rabbi walitti tokkeeyse , namni gargar hin baasin ! ” jedhe .
40019007	Fariisonni ammaas deebisanii , “ Eegasuu Museen , xalayaa hiikkaa kanneefii haa baasuu jedhee maaliif ajaje ree ? ” jedhanii ti isa gaafatan .
40019008	Yesuus ammaas , “ Museen sababa gara-jabina keeysaniif jecha , niitii teeysan akka hiiytan isiniif hayyame malee , jalqaba duraa akkas hin turre .
40019009	Ani isinittiin hima , yoo isiin ejjite malee , namtichi niitii isaa hiikee tan biraa fuudhe , zinaa dha godha ” isaaniin jedhe .
40019010	Hogguus barattoonni deebisanii , “ Seerri jaarsaa fi jaartii jidduu jiru akkana taanaan , fuudhuma dhabuu tu irra wayyaa dha ” isaan jedhan .
40019011	Yesuus ammoo deebisee , “ Ilmii tana warruma isaaniif kanname qofaa tu fudhachuu dandaya malee , namni hundinuu ammoo fudhachuu hin dandayu ” jedheeni .
40019012	Itti dabaluu dhaan ammaas , “ Dhalachumaa jalqabanii warri murattee tahan ni jiru ; namaaniis warri murattee akka tahan godhamaniis ni jiru ; ammaas mootummaa samii tiif jedhanii warri murattee if godhaniis ni jiru . Eegaa namni tana fudhachuu dandayu haa fudhatuu ! ” isaaniin jedhe .
40019013	Eegas Yesuus harka irra kaayee akka isaaniif kadhatuuf jecha , daa'imman isaatti fidan ; barattoonni ammoo warra fidan saniin lolan .
40019014	Yesuus ammoo , “ Daa'imman gara kiyya haa dhufanii , hin dhoorkinaa ! Mootummaan samii tiis , tan warra akka isaanii kanaaf taati ” jedhe .
40019015	Yesuus harka mataa daa'immanii irra eega kaaye booda achii deeme .
40019016	Kunoo , namtichi tokko gara Yesuus dhufee ti , “ Yaa barsiisa ! Jireenya bara baraa arkachuuf , waan gaarii tam hojjachuu tu ana irra jira ? ” jedheeni .
40019017	Yesuus ammoo , “ Waan gaarii tami jettee maaliif ana gaafatta ? Gaarii kan tahe tokkuma qofaa tu jiraa ; jireenya bara baraa seenuu yoo barbaadde , heeroota eegi ! ” isaan jedhe .
40019018	As irratti namtichi , “ Heeroottan kami ? ” jedheeni . Yesuus ammaas deebisee ti , “ ‘ Hin ajjeesin , hin ejjin , zinaa hin godhin , hin hatin , kijibaan nama irratti ragaa hin bahin !
40019019	Abbaa kee tii fi haadha tee tiif kabajaa godhi ; ollaa kee tiis , akkuma mataa kee tii titti jaaladhu ! ’ kanneen jedhani ” jedheeni .
40019020	Dargaggeeysichi hogguus , “ Kana hundumaa raawwadhee tiin jiraa ; amma hoo maal tu na irraa irrata ? ” jedheeni .
40019021	Yesuus ammaas deebisee , “ Raawwattee illaan-malee tahuu yoo barbaadde , deemii tii , qabeenya kee gurgurii , deegoof dhoortoo kanni , siifiis badhaadhinni samii irratti walitti qabamaa ; koottuu tii ana duukaa bu'i ! ” jedheeni .
40019022	Dargaggeeysichi qabeenyi isaa guddaa waan tureef jecha , dubbii tana hogguu dhagaye , nahee ti achii bahe .
40019023	Eegas Yesuus barattoota isaa tiin , “ Ani dhugumaan isinitti hima , nama taajiraaf mootummaa samii seenuun heddu rakkoo dha .
40019024	Ammaas deebisee tiin isinittiin hima , namni taajirri tokko Mootummaa Rabbii seenuu irra , gaalli qaawa lilmee keeysaan hulluuquu tu irra sablata ” jedhe .
40019025	Barattoonni jecha kana wayta dhagayan hedduu rifatanii ti , “ Eegasuu eenyuu tu najaa bahuu dandaya ? ” jedhan .
40019026	Yesuus ammoo isaan daawwatee ti , “ Kun nama biratti hin dandayamu , Rabbiif ammoo wannummaan hundinuu ni dandayamu ” isaaniin jedhe .
40019027	Phexiroos as irratti , “ Kunoo , nuti waa hundumaa dhiifnee si duukaa buunee ti jirraa , eegasuu wanni arkannu maali ? ” jedheeni .
40019028	Yesuus ammaas , “ Ani dhugumaan isinitti hima , addunyaa haaraya keeysatti , wayta Ilmi Namaa arshii ulfina isaa irra taa'u , isin warri na duukaa buutaniis , arshii kudha lama irra teeysanii ti , gosa Israa'el kudha lamaan irratti firdii dha kannitu .
40019029	Namni maqaa kiyyaaf jedhee , manneen , yookiin obboleeyyan dhiiraa , yookiin obboleeyyan dubraa , yookiin abbaa , yookiin haadha , yookiin joollee , yookiin araddaa isaa dhiise , dachaa dhibba ni arkata ; jireenya bara baraa tiis ni dhaala .
40019030	Ammoo warra duraa kanneen tahan keeysaa hedduun warra boodaa ti tahu ; warra booddee jiran keeysaahiis warra duraa kanneen tahu ni jiru ” isaaniin jedhe .
40020001	Yesuus ammaas , “ Mootummaan samii dhaa akka nama araddaa oyruu qabuu tokkoo ti fakkaatti ; namtichi niis hojjatoota mo'oyaan oyruu inabaa isaa hojjachiisu barbaacha ganama bariisaan ka'ee ti gadi bahe .
40020002	Inni gatii mo'oya guyyaatti kannuuf hojjatoota wajjiin eega walii gale booddee , gara oyruu inabaa isaatti isaan erge .
40020003	Ammaas toora za'aa sagalii waaree dura achi baanaan , warra biraa kanneen hojii malee magaalaa keeysa dhadhaabbatan arke .
40020004	Jara saniiniis , ‘ Isiniis gara oyruu inabaa dhaqaa , aniis waan haqaa isiniifiin kanna ’ jedheeni .
40020005	Jarri niis ni dhaqan ; ammaas toora za'aa kudha-lamaa waaree , ammaas toora za'aa sadihii tiis waaree booda gadi bahee ti akkasuma godhe .
40020006	Kunoo ammaas toora za'aa shaniittiis asrii gadi baanaan , warra biraatiis odoo dhadhaabbatanii ti arke . Isaaniiniis , ‘ Maaliif guyyaa guutuu hojii malee addana dhadhaabbattu ? ’ jedheeni .
40020007	Isaaniis deebisanii , ‘ Namuma tokko kan mo'oyaan nu hojjachiisu waan dhabneefi ’ jedhaniin ; inni ammoo , ‘ Isiniis akkasumatti gara oyruu inabaa dhaqaa ! ’ jedheeni .
40020008	“ Hogguu aduun dhiite , abbaan inabaa kaabboo isaa tiin , ‘ Hojjatoota yaamii tii , warra booda dhufan irraa jalqabii hanga warra duraatti , mo'oya isaanii kakkafaliif ! ’ jedheeni .
40020009	Warri toora za'aa shanii asrii hojii jalqaban dhufanii ti , adduma addaan mo'oya guyyaa tokkoo fudhatan .
40020010	Warri duraa hogguu dhihaatan , horiin caalaan waan isaaniif kannamu itti fakkaate ; isaaniis ammoo matuma matatti , mo'oyuma guyyaa tokkoo ti fudhatan .
40020011	Akkuma fudhataniin abbaa inabaa irratti guunguman .
40020012	‘ Warri booddee kun za'uma takka qofa hojjatan , ati ammoo , nu warra ba'aa hojichaa tii fi amajjii guyyaa dhaa baadhateen wajji wal isaan qixxeeysite ’ isaan jedhan .
40020013	Namtichi ammoo jara kanneen keeysaa tokkoon , ‘ Yaa namtichana ! Ani waa takka illee sitti hin balleeysine bar ; ati mo'oya guyyaatti hojjachuuf anaa wajjiin wal hin taanee ?
40020014	Amma waan haqa kee tahe fudhadhuu tii deemi ! Ani taanaan , namticha boodaa kanaafiis hammumaan siif kanne takkaan isaafiis kannuun fedha .
40020015	Ani horii kiyya akkaan fedhe godhuuf mirga itti hin qabuu ? Yookiin arjummaa tiyyatti hinaaftaa ? ’ jedheeni .
40020016	Akkuma kanatti warri booddee dhaa dura , warri duraa tiis booddee ni tahu ” jedhe .
40020017	Yesuus Yerusaaleem dhaquuf ol deemaa odoo jiruu , karaa irratti barattoota kudha lamaan kophaatti achi baasetti ,
40020018	“ Kunoo , gara Yerusaaleem ol bahuu keenya ! Ilmi Namaa tiis , luboota warra angafootaatti , barsiisota seeraatti tiis dabarfamee ni kannama . Isaaniis du'a itti ni muru .
40020019	Qomoo Israa'el warra hin tahinittiis kannamee , itti ni hanjamama , ni garafamaasi , ammaas ni fannifamaasi , guyyaa sadeeysaa dhaa ammaas du'aa ni kafama ” isaaniin jedhe .
40020020	Eegas booda haati ilmaan Zabdewos , ilmaan isii wajjiin Yesuus bira dhuftee , waa isa kadhachuuf isa duratti jilbiiffatte .
40020021	Inni ammoo , “ Maal barbaadda ? ” jedhee ti isii gaafate . Isiin deebiftee , “ Ilmaan kiyya lamaan kun , mootummaa tee keeysatti tokko mirga kee tiin , kaaniis bitaa kee tiin akka taa'an naaf kanniif ! ” isaan jette .
40020022	Yesuus ammoo deebisee , “ Waan kadhattan hin beeytan ! Isin , geebicha hiraar kaniin ani dhuguuf deemu , dhuguu ni dandeeysuu ? ” isaaniin jennaan , isaaniis , “ Eeyye , ni dandeenya ” jedhaniin .
40020023	Inni niis deebisee , “ Geeba kiyya isiniis dhuguuf teeysu , mirga kiyyaan yookiin bitaa kiyyaan taa'uu kannuun ammoo tiyyaa miti ; bakkeen kanneen , kan warra Abbaa kiyyaan qopheeyfamee tiif tahu ” isaaniin jedhe .
40020024	Barattoonni warri kaan kurnan hogguu oduu tana dhagayan , obboleeyyan lamaan sanitti ni aaran .
40020025	Yesuus ammoo ifitti isaan yaamee , “ Warri saboota addunyaa tanaa bulchan , gooftummaa dhaan akka isaan cunqursan isinuu ni beeytu ; hooggantoonni gurguddoon isaanii tiis amrii qaban isaan irratti agarsiisu .
40020026	Isin jiddutti ammoo akkas tahuu hin qabu ; isin keeysaa guddaa tahuu kan barbaadu , kaadamaa keeysan tahuu tu isa irra jira .
40020027	Isin keeysaa mataa duraa tahuu kan barbaadu , gabricha keeysan tahuu tu isa irra jira .
40020028	Akkanumatti , Ilmi Namaa tiis kaadamuufi malee , kaadamamuuf hin dhufne ; lubbuu isaa tiis , gumaa namoota hedduu godhee kannuuf dhufe ” jedheeni .
40020029	Akkuma isaan Yerikoo dhaa bahaniin , ummanni dilli tokko Yesuus duukaa bu'an .
40020030	Kunoo , namoonni jaamaan lama karaa cinaa tattaa'u turan ; isaaniis Yesuus achiin dabraa akka jiru dhageenyaan , “ Gooftaa , yaa Ilma Daawwid nu maari ! ” jechaa ti iyyan .
40020031	Ummanni sun cal isaan jechisiisuuf isaan oofan . Isaan ammoo daranuu , “ Gooftaa , yaa Ilma Daawwid nu maari ! ” jedhanii ti iyyan .
40020032	Hogguus Yesuus dhaabbatee ti isaan yaamee , “ Maal akkaan isiniif godhu barbaaddu ? ” isaaniin jedhe .
40020033	Isaaniis , “ Yaa Gooftaa , nuti arkuu dha barbaanna ” jedhanii ti deebisaniifi .
40020034	Yesuus , isaaniif nahee ija isaanii qaqqabnaan , hogguusuma agartuun isaaniif banamnaan , isuma duukaa dha bu'an .
40021001	Isaan Yerusaaleemitti hogguu dhihaatanii , Beetfaagee Gaara Ejersaa gahan booda , Yesuus barattoota lama ergee ti ,
40021002	“ Ganda fuullee keeysan jiru san deemaa tii , akkuma achi geeysaniiniis , harree hidhamte takkaa fi ammaas nyagoo takkaas wajjiin agartuu ; hiikaa tii naa fidaa !
40021003	Namni yoo waa isiniin jedhe ammoo , ‘ Gooftaa tu itti haajame , dafe tiis isaan ni deebisa ’ jedhaa ! ” isaaniin jedhe .
40021004	Kuniis wanni nabiyyichi jedhe akka raawwatamuuf tahe ;
40021005	Raajichi niis , “ Intala Xiyoonitti himaa ! Mootiin keeysan gadi if qabee , kunoo , inni harree irra , nyagoo harree irraas taa'ee ti siif dhufa ” kan jedhuu dha .
40021006	Barattoonni niis deemanii ti , akkuma Yesuus isaan ajaje san godhan .
40021007	Harree fi nyagoo saniis waliin fidanii , huccuu isaanii tiis isaan irra kakkaayan ; Yesuusiis irra taa'e .
40021008	Ummata danuu san keeysaa harki caalaan , huccuu isaanii karaa irra afan ; warri kaan ammoo dameelee baalaa qabdu muka irraa ciranii ti karaa irra ballisan .
40021009	Ummanni danuun dura deemanii fi warri duukaa yaa'aniis , sagalee isaanii ol fuudhanii ti , “ Hosaanaa Ilma Daawwidiif ! Inni maqaa Gooytaa tiin dhufu galateeyfamaa dha ; hosaanaa ol samii gubbatti ” jedhan .
40021010	Wayta inni Yerusaaleem seene , mandarichi ni rabbashame ; namoonni niis , “ Inni kun eenyu ? ” jedhan .
40021011	Ummanni isaa wajjiin deemuus , “ Kun nabiyyicha Yesuus , nama Naazireet kutaa Galiilaa ti ” jedhanii ti deebisan .
40021012	Yesuus Beeytal Maqdas ol seenee ti , warra Beeytal Maqdas keeysatti bitanii fi warra gurguran hundumaa gadi baase ; gabatoota warra maallaqa sharafuu tii fi teeysuma warra himiimii gurguranii tiis kokombolchee ti ,
40021013	“ ‘ Manni kiyya mana kadhataa jedhamee ti yaamama ’ jedhamee barreeyfamee ti jira , isin ammoo holqa hattuu ti isa gootan ” isaaniin jedhe .
40021014	Warri jaamaanii fi warri naafni niis Beeytal Maqdas keeysatti isa bira dhufan ; inni niis isaan ni fayyise .
40021015	Luboonni warri angafoonninii fi barsiisonni seeraa , waan ajaa'ibaa kanneen inni gochaa turee fi ammaas joollee Beeytal Maqdas keeysatti sagalee isaanii ol fudhattee , “ Hosaanaa Ilma Daawwidiif ! ” jedhan hogguu arkan ni aaran .
40021016	As irratti isaan , “ Waan jarri kanneen jechaa jiran dhageeysaa ? ” jedhaniin . Yesuusiis deebisee , “ ‘ Eeyye , afaan daa'imman dhalattuu fi kanneen harma luugan irraa , hamdii illaa hin qabne baaftee ti jirta ’ kan jedhu gonkumaa hin dubbifnee ? ” isaaniin jedhe .
40021017	Tana booddee Yesuus isaan dhiisee , mandaricha keeysaa bahee , Bitaaniyaa dhaqee ti achi bule .
40021018	Yesuus bariisaa ganama Yerusaaleemitti deebi'aa odoo jiruu ni beelawe .
40021019	Muka habruu tokko karaa qarqaratti arkee bira dheeynaan , baala malee humaa ti irraa dhabe . Akkasitti muka saniin , “ Kana booddee bara baraaf gonkumaa firiin si irraa hin arkamin ! ” jedheeni ; habruun saniis , hogguusuma goggooyde .
40021020	Barattoonni tana hogguu arkan ajaa'ibanii ti , “ Akkamitti mukni habruu kun hogguusuma goggoge ? ” jedhan .
40021021	Hogguusi Yesuus , “ Ani dhugumaan isiniin jedha , amantii qabaattanii yoo gonkumaa mamuus baattan , waanuma muka habruu irratti godhame kana qofa hin gootan ; ammoo gaaruma kanaanuu , ‘ Ka'ii tii bahar keeysatti darbami ! ’ yoo jettan illee numa godhama jedhee ti deebiseefi .
40021022	Amantuma qabaannaan , waanuma kadhataan gaafattan hundumaa ni fudhattu ” isaaniin jedhe .
40021023	Yesuus Beeytal Maqdas seenee odoo barsiisuu irra jiruu , luboonni angafoonninii fi manguddoon ummataa , isa bira dhufanii , “ Amrii tamiin waan kanneen hundumaa goota ? Amrii saniis eenyuu tu siif kanne ? ” jedhaniin .
40021024	As irratti Yesuus , “ Aniis ammaas waan takkaan isin gaafadha , isiniis yoo jawaaba isaa anaatti himtan , aniis amrii tamiin waan kanneen hundumaa akkaan godhu isinittiin hima .
40021025	Cuuphaan Yohannis cuuphe eeysaa ajajamte ? Rabbi biraahii moo , nama biraa ajajamte ? ” isaaniin jedhe . Isaaniis waliin dudubbatanii ti , “ Rabbi biraahi yoo jenne , ‘ Eegasuu maaliif dubbii isaa hin amaninaa ? ’ nuun jedha .
40021026	‘ Nama biraahi ’ akka hin jenne , ummanni danuun Yohannis nabiyyii tahuu isaa waan fudhataniif jecha , isaan sodaanna ” jedhan .
40021027	Kanaaf , “ Nuti hin beeynu ” jedhanii ti Yesuusiif deebisan ; Yesuusiis , “ Eegasuu aniis waan kanneen hundumaa amrii tamiin akkaan godhu isinitti hin himu ” isaaniin jedhe .
40021028	Yesuus ammaas , “ Maal isinitti fakkaata ? Namticha ilmaan lama qabu tokkoo tu ture ; inni niis ilma isaa tokko bira dhaqee ti , ‘ Yaa ilma koo , arra mee deemii tii oyruu inabaa keeysa hojjadhu ! ’ jedheeni .
40021029	Ilmi isaa sun ammoo , ‘ Ani hin dhaqu ’ jedhee ti deebiseef ; eegas booda ammoo sheenawee ti dhaqe .
40021030	Namtichi eegas ammaas ilma isaa kaan bira dhaqee ti akkasuma jedheeni ; inni ammoo , ‘ Tole marhabbaa yaa abbaa koo ! ’ jedheeni , garuu hin dheeyne .
40021031	Isaan lamaan san keeysaa , kam tu fedha abbaa isaa godhe ? ” jedheeni ; jarri ammoo , “ Kan duraa sani ” jedhanii ti deebisan . Hogguus Yesuus , “ Ani dhugumaan isinitti hima , warri qaraxxuunii fi ejjitoonni , isin dura Mootummaa Rabbii ni seenu .
40021032	Hogguu Yohannis Cuuphaan dhufee , karaa qaceelummaa isin barsiisu , isin isa hin amanne ; qaraxxoonninii fi ejjitoonni ammoo isa ni amanan . Isin erguma tana agartan booddee illee , toowbattanii isa hin amanne ” isaaniin jedhe .
40021033	Yesuus itti furee , “ Fakkeenya biraa tokko dhagayaa ! Abbaa lafaa kan mukkeen inabaa hedduu lafa isaa irra dhaabe tokkoo tu ture . Dallaya dhagaa naanneeysee ti itti ijaaree , boolla firii inabaa keeysatti cuunfaniis , dallayuma keeysatti qotee , siree irra taa'anii eeganiiniis itti ijaare . Warra hojii inabaa beekanitti kireeysee ti , imaltuu takka deeme .
40021034	Wayti firiin inabaa itti bilchaatu geenyaan , firii mukkeen inabichaa irraa qooda isaa fudhachuuf jecha , hojjatoota isaa warra inabicha kireeyfatanitti erge .
40021035	Warri inaba kireeyfatan ammoo , hojjatoota san qaqqabanii , tokko tumanii ti , kaan ajjeesan , isa kaaniis ammaas dhagaa dhaan rukutan .
40021036	Abbaan inabaa ammaas hojjatoota biraa , kanneen warra duraa irra hodduu tahan isaanitti erge ; isaan kanaas akkuma warra duraa san godhan .
40021037	Namtichi hundumaa booddee , ‘ Ilma kiyya ni kabaju ’ jedhee ti , ilma isaa isaanitti erge .
40021038	Warri inaba kireeyfataniis , ilma isaa san hogguu arkan , ‘ Isa kana kan abbaa inabaa dhaaluu , koottaa ni ajjeefnaa , dhaalli niis keenya taha ! ’ waliin jedhan .
40021039	Jarri akkasitti isa fuudhanii , oyruu inabaa keeysaa gadi isa baasanii ti ajjeesan .
40021040	Wayta abbaan inabaa dhufu , warra kireeyfatan san akkam godhinna laata ? ” isaaniin jedhe .
40021041	Isaan ammoo deebisanii , “ Warra hoongoo san , du'a hiraariin isaan karraqee ti , inaba saniis namoota biraa warra kireeyfatanii , firii isaa irraa qooda isaa , wayta oomishaa kannuufitti dabarsee ti kannata ” jedhan .
40021042	As irratti Yesuus , “ Isin Barreeyfama Qulqulluu keeysaa , ‘ Dhagichi , najjaaroonni tuffatan , inni kan dhagaa mataa utubaa manaa qaceelchu tahe ; kun dalgaa Gooytaa ti , ija teenya durattiis waanuma baasaa ti ’ kan jedhu takkaa hin dubbifnee ?
40021043	“ Eegasuu haaluma kanatti , Mootummaan Rabbii isin irraa fudhatamtee , ummata firii isii godhatutti akka kannamtu isinittiin hima . [
40021044	Abbichi dhagaa kana irratti kufu ni caccapha , kan dhagichi irratti kufu ammoo ni daakama ] ” isaaniin jedhe .
40021045	Luboonni warri angafoonninii fi Fariisonni , fakkiilee Yesuus dubbate kanneen hogguu dhagayan , akka inni waa'ee isaanii tiif jecha dubbate ni hubatan .
40021046	As irratti , isa qabuuf yaalan , ammoo ummanni Yesuus nabiyyitti waan fudhateef jecha , isa qabuu ni sodaatan .
40022001	Yesuus ammaas fakkeenyaan namootatti dubbate ;
40022002	“ Mootummaan samii , mooticha ilma isaa tiif feestaa aruuzaa godhetti fakkeeyfamti .
40022003	Mootichi , warra feestaa aruuzaa kanaaf afeeramanii turan , akka yaadachiisaniif jecha , hojjatoota isaa itti erge ; isaan ammoo dhufuu dha didan .
40022004	Ammaas hojjatoota warra biraa tiin , ‘ Warra afeeraman saniin , kunoo nyaanni qophaa'ee ti jira ; sangoonni kiyyaas , kurkurri gagabbatooniis qalamanii , wanni hundinuu qophaawee , gara feestaa aruuzaa koottaa jedhaa tii itti himaa ! ’ jedhee ti itti erge .
40022005	Warri afeeraman ammoo tana gurrattuu odoo hin qicatin , inni tokko gara qonna isaa , kaaniis gara daldaalaa isaatti kutan .
40022006	Warri kaan ammoo hojjatoota mootichaa san qaqqabanii , akka malee isaan godhanii ti ajjeesan .
40022007	Mootichi hogguus hedduu aaree ti , loltoota isaa itti ergee , warra nama ajjeesan san dhabamsiisee , magaalaa isaanii tiis gube .
40022008	Eegasii mootichi hojjatoota isaa tiin , ‘ Aruuzni qophaawaa dha , warri afeeraman ammoo aruuza kanaan hin malle .
40022009	Eegasuu karaa uugaa magaalaa nama geeysu dhaqaa tii , namuma agartan hunda gara aruuzatti afeeraa ! ’ jedheeni .
40022010	Hogguus hojjatoonni sun karaa gurguddatti bahanii ti , namuma arkan hundumaa , warra hamoo fi warra gaariis walitti qaban , manni aruuzaa tiis keeysummaan ni guutame .
40022011	“ Kana booddee mootichi keeysummoota isaa laaluuf ol seennaan , kunoo nama uffata aruuzaa hin uffatin tokko arke .
40022012	Namtichaaniis , ‘ Yaa saahiboo ! Ati uffata aruuzaa malee akkamitti as seente ? ’ jedheeni ; namtichi niis waanuma jedhu dhabe .
40022013	Hogguus mootichi warra achi keeysa kaadamaniin , ‘ Harkaa fi miila isaa hidhaa tii , bakka booyichinii fi ilkaan qaruun jirutti , dukkana alaatti darbaa ! ’ jedheeni .
40022014	Warri yaamaman illeen hedduu dha , ammoo warri filataman muraasa ” jedhee ti , dubbii isaa xumure .
40022015	Hogguus Fariisonni deemanii ti , akkaataa waanuma inni dubbatuun , hillimatti isa galchan irratti marihatan .
40022016	Eegas dargaa isaanii tii fi ammaas murna Herodis keeysaa hiis hanga tokko wajjiin Yesuusitti erganii ti , “ Yaa barsiisaa , akka ati nama dhugaa taatee , karaa Rabbii tiis dhugumaan barsiiftu , nuti ni beeyna ; ati ammaas , namni maal naan jedha jettee if hin qoorrifattu , namaas wal hin caalchiftu .
40022017	Eegasuu , Qeesaariif gibira kafaluun seera moo , seeraa mitii irratti , yaada qabdu mee nutti himi ! ” jedhaniin .
40022018	Yesuus ammoo jallina isaanii beekuun , “ Isin yaa fakkeeysitoota , maaliif na fitintu ?
40022019	Maallaqa gibiraaf kafaltan san mee ana agarsiisaa ! ” jedheeni ; isaaniis maallaqa tokko itti fidan .
40022020	Hogguus Yesuus , “ Suuraan tun tan eenyuu ti ? Katabbiin tuniis tan eenyuu ti ? ” jedheeni .
40022021	Isaaniis , “ Tan Qeesaari ” isaan jedhan . Hogguus Yesuus , “ Eegasuu waan Qeesaar kanneen tahan , Qeesaariif kannaa , waan Rabbii kanneen tahaniis , Rabbumaaf kannaa ! ” isaaniin jedhe .
40022022	Hogguu jawaaba kana dhagayan , ajaa'ibanii ti , dhiisanii isa biraa deeman .
40022023	Guyyuma sani Saduqoonni , warri qiyaamaan hin jirtu jedhan , gara Yesuus dhufanii ti ,
40022024	“ Yaa Barsiisa , ‘ Namni tokko odoo ilmoo hin arkatin yoo du'e , obboleeysi isaa niitii isaa san dhaalee joollee obboleeysa isaa tiif haa gurguddisuu ! ’ jedhe Museen .
40022025	Kunoo obboleeyyan dhiiraa torba , nu jidduu jiraachaa ti turan ; angaftichi niitii fuudhee ti , odoo ilmoo hin arkatin du'ee , niitii isaa tiis obboleeysa isaatti dhiise .
40022026	Haaluma kanatti inni lammeeysaan , sadeeysaaniis hanga isa torbeeysatti , isii tana fuudhanii ti , odoo ilmoo irraa hin arkatin dudu'an .
40022027	Hundumaa booddee ammoo dubartittii niis ni duute .
40022028	Eegaa hundi isaanii tuu , niitummatti isii waan fuudhaniif jecha , guyyaa qiyaamaa , isaan torban keeysaa isa kamiif niitii taati ? ” jedhanii ti isa gaafatan .
40022029	Yesuus ammoo , “ Barreeyfama Qulqulluu fi , ammaas humna Rabbii tiis , beekuu dhaba keeysaniif dogongortan .
40022030	Gaafa Qiyaamaa , akkuma maleeykoota samii irraa ti tahu malee , hin fuudhan , niis hin heeruman .
40022031	Waa'ee warri du'an du'aa ka'uu taanaan ammoo , waan Rabbi isiniin jedhe , isin numaa huu hin qaraanee ?
40022032	Inni , ‘ Ani Rabbii Abrahaami , Rabbii Yisihaaqi , Rabbii Yaaqoobi ’ jedhee dubbatee ti jira . Inni Rabbii warra du'oo tii miti , Rabbii warra jiraatoo ti malee ” isaaniin jedhe .
40022033	Hogguus dilli namaa tana dhagayanii ti ilmii isaa tiis ajaa'iban .
40022034	Saduuqota afaan qabachiisuu isaa hogguu dhagayan , Fariisonni niis achitti walitti qabaman .
40022035	Isaan keeysaa namtichi seera beekaan tokko , Yesuus fitinuuf jecha gaaffii isa gaafate ,
40022036	“ Yaa barsiisaa , heera keeysaa seerri hundumaa irra caalu kami ? ” jedheeni .
40022037	Hogguus Yesuus , “ ‘ Rabbii kee Gooyticha , garaa kee hundumaan , lubbuu tee hundumaan , qalbii tee hundumaaniis jaalachuu tu si irra jira ’ .
40022038	Seerri guddaan hundumaa duraa isa kana .
40022039	Lammeeysaaniis , isuma duraa kana fakkaata ; ‘ Ollaa kee akka if jaalattutti jaaladhu ! ’
40022040	Seeruma lamaan kanneen irratti , heerrinii fi barsiisni nabiyyootaa hundinuu hundeeyfamanii ti jiru ” jedheeni .
40022041	Akkuma Fariisonni walitti qabamanii jiraniin , Yesuus gaaffii takka isaan gaafate .
40022042	“ Masiihicha irratti yaada maal qabdu ? Inni ilma eenyuu ti jettu ? ” jedheeni . Isaaniis , “ Ilma Daawwid ” jedhanii ti deebisaniifi .
40022043	As irratti Yesuus , “ Akkas taanaan , duuba akkamitti Daawwid Ruuhal Qudusiin geggeeyfamee Gooftaa jedhee yaama ree ?
40022044	‘ Gooytichi Gooftaa kiyyaan , adawwii tee miila kee jala hangaan siif kaayuu , gara harka mirgaa kiyyaa tiin taa'i , isaan jedhee ti jira ’ isaaniin jedhe .
40022045	Eega Daawwiduu , Gooftaa kiyya jedhee isa yaame , akkamitti ilma isaa taha ree ? ” isaaniin jedhe .
40022046	Nam tokko illeen , jawaabuma tokko illee isaaf kannuu hin dandeenye ; guyyaa san irraa jalqabee , gaaffii takka dabalee isa gaafachuuf , namni ija jabaatees hin turre .
40023001	Eegasii , Yesuus ummata achi jiruu fi barattoota isaa tiin ,
40023002	“ Barsiisonni seeraa tii fi , Fariisonni niis , barchuma Musee irraa tattaa'u .
40023003	Waan isaan isinitti himan hundumaa godhaa ! Eegaasi ammoo waan isaan godhan hin godhinaa ! Isaan warra waan barsiisan ifii fuu hojii irra hin oolchine .
40023004	Isaan ba'aa ulfaatuu hidhanii ti , gateetii namaa irra kaahu ; ifiif ammoo qubumaan illee hin tuqan .
40023005	Isaan waan dalagan hundumaa namootatti if mullisuuf hojjatan . Qarxaasa rarraafataniis ni guddisu , handaara uffata isaanitti hodhataniis ni dheereysu .
40023006	Bakka feestaattiis ulfina jaalatu , manneen sagadaa keeysattiis barcuma hundumaa irra caalu jaalatu .
40023007	Magaalaa keeysattiis salaamtaa kabajaa ti barbaadu , barsiisaa guddaa jedhamanii yaamamuus ni jaalatu .
40023008	“ Isin ammoo barsiisaa guddaa ifiin hin jechisiisinaa ! Barsiisaan keeysan tokkuma ; isin hundinuu obboleeyyani .
40023009	Lafa irratti nam tokko illee abbaa jettanii hin yaaminaa ! Abbaan keeysan tokko , inni niis kan samii keeysa jiruu dha .
40023010	Hoogganaa ifiin hin jechisiisinaa ! Hoogganaan keeysan Kiristoosuma .
40023011	Isin keeysaa inni hunda caalu , kaadamaa keeysan haa tahu .
40023012	Namni ol if kakaasu gadi ni deebifama , namni gadi if qabuus ol ni kaafama ” jedhe .
40023013	Yesuus ammaas , “ Isin barsiisota seeraa tii fi Fariisota , warra fakkeeysituu , isiniif magan ! Isin mootummaa samii dhaa namoota irratti cuftu ; ifiif hin seentan , warra silaa seenuu barbaada niis , seenuu isaanitti hin dhiiftan .
40023014	Isin barsiisota seeraa tii fi Fariisota , warra fakkeeysituu , isin carraa eeggattanii waan gursummeeytiin qabdu harkaa fixxanii , fakkeeysuuf ammoo kadhata keeysan warra dheereeysitaniif magan ! Kanaafiis yakka guddaa tu isin irratti jiguuf taa'a .
40023015	Barsiisota seeraa tii fi Fariisota fakkeeysitoota , isiniif magan ! Nama tokko amansiisuuf jettanii baharii fi barraa dha waliin geeysu ; eega inni amantii fudhate booddee ammoo , inni harka lama isin caalaa warra jahannam akka tahu isa gootu .
40023016	“ Isin yaa kara-agarsiiftuu jaamoota , isiniif magan ! Isin warri , ‘ Namticha mana Beeytal Maqdasiin kakate , kakuun isaa humattuu hin hisaabamtu ; namticha ziqeeya Beeytal Maqdasiin kakate ammoo , kakuun san isa ni qabdi ’ jettu .
40023017	Isin yaa warra gowwaa jaamaa ! Ziqeeya moo , Beeytal Maqdas , kan ziqeeya qulqulleeysuu tu irra caala ?
40023018	Isin ammaas warri , ‘ Namticha bakka aarsaa tiin kakate , kakuun isaa hin gahu ; ammoo namticha kannaa bakka aarsaa irra jiruun kakate , kakuun isaa ni gaha ’ jettu .
40023019	Isin yaa warra jaamaa ! Kannaa sani moo , bakka aarsaa kan kannuma sanuu qulqulleeysuu tu irra caala ?
40023020	Eegaa namni bakka aarsaa tiin kakatu , bakka aarsaa sanii fi , ammaas waan bakka aarsaa san irra jiru hundumaan kakachuu isaa ti .
40023021	Namni Beeytal Maqdasiin kakatuus , beeytal maqadasii fi , ammaas isa Beeytal Maqdas keeysa jiraatuuniis kakachuu isaa ti .
40023022	Namni samiin kakatuus , arshii Rabbii tii fi , ammaas Rabbi kan arshii san irra taa'uuniis kakachuu isaa ti .
40023023	“ Yaa barsiisota seeraa tii fi Fariisota , fakkeeysitoota , isiniif magan ! Haabasuuddaa , xalataanii fi shukaariis , firii irraa arkattan keeysaa , kudhan keeysaa tokko , Rabbiif ni kannitu ; ammoo heera Rabbii keeysaa waan kanneen irra caalatti barbaachisan , warra akka firdii qaceeltuu , gaarummaa fi amantii dhaa , moggatti darbitu . Kudhan keeysaa tokko kannuu oduma hin dhiisin , jarreen kanneeniis , raawwachuun isinuma irra ture .
40023024	Yaa kara-garsiiftuu jaamoota ! Bookee ni xalalchitu , gaala ammoo ni liqimsitu .
40023025	“ Isin barsiisota seeraa tii fi Fariisota , fakkeeysitoota , isiniif magan ! Geebaa fi qorii duuba isaanii ni dhiiyxu , ammoo keeysi isaanii buttummaa fi bololaan guutame !
40023026	Yaa Fariisaa jaamaa ! Dura mee geebaa fi qoriis keeysa isaanii dhiqi , kana booda duubni isaanii tiis naziifamuun ni mala .
40023027	“ Barsiisota seeraa tii fi Fariisota fakkeeysitoota , isiniif magan ! Isin warra akka qubbii nooraa dibamtee , alaan bareedduu fakkaattuu ti , keeysi isaanii ammoo lafuma nama du'ee tii fi waanuma najisaan guutaman .
40023028	Ammaas isiniis akkasumatti , alaan namoota biratti qaceeloo dha fakkaattu , keeysi keeysan ammoo fakkeeysummaa fi badii dhaan takashaman ” jedheeni .
40023029	Yesuus itti furuu dhaan , “ Isin barsiisota seeraa tii fi Fariisota , fakkeeysitoota , isiniif magan ! Isin yaa warra qubbii nabiyyootaa ijaaree , ammaas siidaa warra qaceelotaa tiis miidhagsitu .
40023030	Akkasumaanuu ammaas , ‘ Bara abbootii teenyaa san odoo jiraanne , nuti silaa dhiiga nabiyyootaa dhangalaasuu isaanii titti , hin hirmaannu turre ’ jettu .
40023031	Akkaatuma kanaanuu isin , ilmaan warra nabiyyoota ajjeesan sanii , tahuu keeysani if irratti ragaa baatu .
40023032	Eegasuu isiniis qiimaa qunnaa dilii abbootii teeysanii guuttadhaa !
40023033	Isin jaawwoota , yaa ilmaan buutii ! Firdii jahannamitti isin neeyxu arkachuu jalaa akkamitti baatu ree ?
40023034	“ Kanaaf kunoo ani nabiyyoota , namoota hikmaa qabanii fi barsiisotas gara keeysaniin erga ; isaan keeysaa hanga tokko ajjeeftanii ti fanniftu , warra kaan ammoo manneen sagadaa keeysan keeysatti ni garaftu , magaalaa irraa gara magaalaaattiis ni ariitu .
40023035	Akkasitti , dhiiyni warra qaceelotaa kan lafa irratti dhangala'e hundinuu , isin gubbaa dha taha ; kuniis , dhiiga Abeel nama qaceelaa sanii jalqabee , hanga dhiiga Zakkaariyaas ilma Baraakiyaa , kan isin bakka aarsaa tii fi Beeytal Maqdas jiddutti ajjeeftanitti , warra jiruu dha .
40023036	Ani dhugumaan isinitti hima , gumaan kun hundinuu dhaloota kana irratti dhufa ” isaaniin jedhe .
40023037	Yesuus , “ Yaa Yerusaaleem , yaa Yerusaaleem , ati tan nabiyyoota ajjeeftu , warra sitti ergamaniis dhagaa dhaan rukuttu , akka lukkuun ilmaan isii goblaa isii jalatti walitti qabdutti , wayta meeqan ilmaan kee walitti qabuu barbaade ; ati ammoo hin barbaanne .
40023038	Kunoo arkaa , manni keeysan onee ti isin irratti hafa .
40023039	Ani isinittiin hima ; amma irraa jalqabee , ‘ Maqaa Gooytaa tiin kan dhufu galateeyfamaa dha ’ hanga jettanitti deebitanii ana hin agartan ” jedheeni .
40024001	Yesuus Beeytal Maqdas keeysaa bahee , odoo deemaa jiruu , barattoonni isaa ijaarsa darboota Beeytal Maqdas isa agarsiisuuf dhufan .
40024002	Inni ammoo , “ Isaan kanneen hundumaa ni agartu mitii ? Dhugumaan isiniin jedha , odoo hin jigin , bakka tanatti dhagaan tokko illeen wal irratti hin hafu ” jedhee ti deebiseefi .
40024003	Akkuma Yesuus Gaara Ejersaa gubbaa gadi taa'een , barattoonni kophatti gara isaa dhufanii ti , “ Kun yoom akka tahu nutti himi ! Milikkinni dhufa kee tii tii fi kan dhuma addunyaa tiis maali ? ” jedhaniin .
40024004	Yesuus deebisee , “ Nam tokko illeen akka isin hin dogongorsiifne if eeggadhaa !
40024005	Namoonni hedduun , ‘ Ani Masiihi ’ jechaa maqaa kiyyaan ni dhufu , namoota hedduus ni dogongorsiisu .
40024006	Duulaa fi oduu duulaa tiis ni dhageeysu , tun akka isin hin rifachiifne beekaa ! Wanni akkanaa kun tahuun irra jira ; ammoo dhumti addunyaa amma illee hin geenye .
40024007	Ummanni ummata irratti , mootummaaniis mootummaa irratti ni kaka'u ; abaarii fi , sossoohuun dachii tiis bakka adda addaatti ni tahu .
40024008	Wanni kanneen hundinuu ammoo jalqaba cimiimmuu ti .
40024009	“ Hogguus cinqitti dabarsanii isin ni kannu ; isiniis ni ajjeesu ; anaaf jecha saboota hundumaa biratti , warra jibbamoo dha taatu .
40024010	Waytan san namoonni hedduun amantii irraa garagalu , dabarsanii tiis wal ni kannu , waliis ni jibbu .
40024011	Nabiyyoonni kijibaa hedduu tu ka'a , nama hedduus ni dogongorsiisu .
40024012	Seera-dhablummaan waan hoddomaatuuf jecha , jaalalti nama hedduu dhaa qabbanaawaa ti deemti .
40024013	Namni hanga dhumaatti jabaatee dhaabbatu ammoo najaa dha baha .
40024014	Saboota hundumaa irratti akka ragaa bahuuf jecha , Wangeelli Mootummaa kun guutummaa addunyaa irratti ni lallabama ; achiin booda dhumti addunyaa dhaa dhufti ” jedhe .
40024015	Yesuus itti furee , “ Wayta jibbisiisaan bakka xaaharaa najisu , kan nabi Daani'el waa'ee isaa dubbate sun , bakka xaaharaa dhaabbatee agartan , namni kana dubbisu haa hubatuu !
40024016	Hogguus warri Yihudaa keeysa jiran , gara gaarotaatti haa baqatanii .
40024017	Namni wixina mana isaa irra jiru , waan mana keeysa jiru fudhachuuf jecha gadi hin bu'in !
40024018	Namni ooyruu keeysa jiruus , huccuu isaa fudhachuuf hin galin !
40024019	Ammoo dubartoota ulfaa tii fi warra hoosisaniif guyyoonni sun akkam sodaachisoo dha !
40024020	Baqachuun keeysan wayta ganna keeysa yookiin guyyaa Sanbataa irra akka hin taaneef kadhadhaa !
40024021	Hogguus cinqii guddoo tu taha , cinqiin akkasii jalqaba addunyaa tii kaasee hanga ammaatti hin taane , deebitee fuula duraafiis hin taatu .
40024022	Guyyoonni sun odoo gabaabbachuu baatanii , namni tokko illeen hin hafu ture ; ammoo warra filatamaniif jecha guyyoonni sun gabaabbachuuf taa'u .
40024023	“ Hogguus namni yoo , ‘ Kunoo , Masiihiin as jira ’ yookiin ‘ Achi jira ’ isiniin jedhe hin amaninaa !
40024024	Masiihonni kijibaa tii fi nabiyyoonni kijibaa ka'anii , odoo waan dandayamuuf taatee , warra Rabbiif filataman illee taanaan , dogongorsiisuuf milikkita gurguddaa fi mu'ujizaa hedduu ni agarsiisu .
40024025	Kunoo ani duraan dursee isinitti himee tiin jira .
40024026	“ Yoo kan isaan , ‘ Kunoo , huffee gammoojjii keeysa jira ’ isiniin jedhan taate gadi hin bahinaa . ‘ Kunoo deeraa manaa keeysa jira ’ yoo isiniin jedhaniis hin amaninaa !
40024027	Akkuma hangaasuun baha-biiftuu irraa hanga lixa-biiftutti ibsitutti , dhufti Ilma Namaa tiis akkasuma tahuuf taa'a .
40024028	Bakkuma raqni jiru , hamarraan irratti wal geeysi ” jedhe .
40024029	Yesuus ammaas itti dabaluu dhaan , “ Hiraarama guyyoota sanii booda , hogguusuma aduun ni dukkanooyti , jiini niis ifa isaa hin kannu ; urjoonni samii irraa ni harca'u , haalli eemara bantii samii tiis ni roorra'u .
40024030	Hogguusi milikkinni Ilma Namaa samii keeysatti mullata ; wayta san qomoon addunyaa hundinuu ni booyu ; Ilmi Namaa tiis , kan duumeeysa samii irraa tiin , humnaa fi durrii ulfina guddaa dhaan dhufu ni arku .
40024031	Inni , maleeykoota isaa samii irraa , sagalee garrii guddoo dhaan wajjiin erga , isaan ammoo warra Rabbiif filataman , suduuda afran bubbee irraa , xarafa bantii samii gama tokkoo irraa hanga gama kaanii irraa hiis walitti qabu ” jedhe .
40024032	Yesuus ammaas , “ Muka habruu fakkeenya godhaa tii irraa baraa ! Dameen isii quqquuyxee , baala hogguu magarsitu , birraan akka dhihaate ni hubattu .
40024033	Akkasumatti isiniis , tana hundumaa hogguu agartan , akka inni balbalatti dhihaate beekaa !
40024034	“ Dhugumaan isinitti hima , wanni kanneen hundinuu hanga raawwatamanitti dhaloonni ammaa kun hin dabru .
40024035	Samii fi dachiin ni dabru ; qoowliin tiyya ammoo gonkumaa hin dabartu ” jedhe .
40024036	Yesuus ammaas itti dabalee , “ Guyyicha sanii fi za'aa san ammoo Abbaa kiyya qofaa tu beeka malee , maleeykoonni samii illeen , Ilmi niis tokko illeenuu hin beekan .
40024037	Bara Nohi , akkuma tahee turetti , bara dhufa Ilma Namaa tittiis akkasuma tahuuf taa'a .
40024038	Bara dabre san bishaan badiidhaa dura , hanga guyyaa Nohi markaba seenetti , namoonni nyaachaa , dhugaa , fuudhaa , heerumaa tiis turan .
40024039	Isaan hanga guyyaa bishaan badiidhaa dhufee hunduma isaanii haree deemutti , odoo hin beekin akkuma turan sanitti , ammaas bara dhufa Ilma Namaattiis akkasuma tahuuf taa'a .
40024040	Gaafas namni lama oyruu keeysatti ni arkamu , tokko ni fudhatama , inni kaan ammoo ni dhiifama .
40024041	Dubartiin lama dhagaa daaku irratti ni daaku , takka ni fudhatamti , isiin taan ammoo ni dhiifamti .
40024042	Irrattuu isiniis Gooftaan keeysan yoom akka dhufu guyyaa isaa hin beeytanii , dammaqaa !
40024043	Abbaan manaa halkan keeysaa , za'aa hattuun itti dhuftu odoo beekee , qophaawee eeguu dhaan , mana isaa cabsuu itti hin dhiisu ture ; mee dubbii tana keeysa gadi laalaa !
40024044	Haaluma kanatti ; Ilmi Namaa za'aa , ni dhufa jettanii itti hin eeynetti waan dhufuuf jecha , isiniis warra qophooytan tahaa ! ” jedheeni .
40024045	Yesuus itti furee , “ Eegasuu kaadamaan amanamaanii fi aaqilli , kan gooftaan isaa , hojjatoota isaa warra kaaniif , nyaanni isaanii waytitti akka kannamuuf haa godhu jedhee , mana isaa irratti wakalu eenyu ?
40024046	Kaadamtichi , kan wayta gooftaan isaa deebi'ee dhufu odoo hojjatuu arku , eeybifamaa dha .
40024047	Dhugumaan isinitti hima , gooftaan isaa qabeenya isaa hundumaa irrattuu wakkiila isa godhata .
40024048	Ammoo kaadamaan hamaa tahee yaada isaa keeysatti , ‘ Gooftaan kiyya ni dhibaawaa dafee hin galu ’ yoo jedhee ,
40024049	hojjatoota kaan tumee , ammaas nyaatee quufee warra farshaantuu wajjiiniis yoo dhuguu jalqabe ,
40024050	gooftaan kaadamticha sanii , guyyaa inni ni dhufa jedhee itti hin eeginitti , za'aa inni hin beekinittiis ni dhufa .
40024051	Kaadamaa saniis fofottoysee , warra fakkeeysitoota wajjiin isa ramadee , bakka booyichinii fi ilkaan qaruun jirutti darba ” jedhe .
40025001	Yesuus hogguus , “ Mootummaan samii shamarran kurnan warra faanusa isaanii fudhatanii , aruuzticha simachuuf bahaniin wal fakkaatti .
40025002	Shamarran san keeysaa shan gowwoota turan , shan ammoo aaqiloota turan .
40025003	Warri gowwoonni faanusuma isaanii ti fudhatan malee , gaazaa jala hin fudhanne .
40025004	Warri aaqiloonni ammoo , faanusa isaanii wajjiin gaazaas qaruuratti jala fudhatan .
40025005	Aruuztichi dhibooynaan , hundi isaanii tuu muganii ti rafan .
40025006	“ Halkan waarii keeysa ammoo gooti kaate , ‘ Aruuztichi kunoo ti ! Isa simachuuf bahaa ! ’ jedhame .
40025007	Hogguus shamarran sun hundinuu ka'anii faanusa isaanii tottolfatan .
40025008	Warri gowwoonni warra aaqilootaan , ‘ Faanusni keenya dhaamuuf deema , gaaza keeysan irraa waa nuuf kannaa ! ’ isaaniin jedhan .
40025009	Warri aaqiloonni ammoo deebisanii , ‘ Nuu fi isiniifiis waan gahu nutti hin fakkaatuu , warra gurguru bira dhaqaa tii bitadhaa ! ’ jedhaniin .
40025010	Hogguu isaan bitachuuf deeman , aruuztichi ni dhufe ; warri qophaawaniis isaa wajjiin mana aruuzaa seenan , balbalti niis ni cufamte .
40025011	Achiin booda shamarran warri hafan kaaniis dhufanii ti , ‘ Yaa gooftaa , yaa gooftaa , hula nu irraa bani ! ’ jedhaniin .
40025012	Inni ammoo deebisee , ‘ Dhugumaan isiniin jedha , ani isin hin beeku ’ jedheeni .
40025013	Eegasuu , isin guyyicha yookiin za'aas hin beeytanii dammaqaa ! ” jedhe .
40025014	Yesuus itti dabalee , “ Mootummaan samii waan kanatti aanu fakkaatti ; namtichi tokko imaltuu fagoo dhaquuf ka'ee ti , kaadamtoota isaa yaamee , horii isaa imaanaa itti kannate .
40025015	Akkuma humna isaanii titti , tokkotti qarshii kuma shan , kaanitti qarshii kuma lama , kaaniifiis qarshii kuma tokko kannee ti deeme .
40025016	Namtichi qarshii kuma shan fudhate , hogguusuma deemee ittiin naggadee ti , qarshii kuma shan faaydeyse .
40025017	Inni qarshii kuma lama fudhatees ammaas , qarshii kuma lama faaydeeyse .
40025018	Namtichi qarshii kuma tokko fudhate ammoo , deemee boolla qotee ti qarshii gooftaa isaa san awwaale .
40025019	“ Gooftaan kaadamtoota kanneenii tura dheeraa booddee deebi'ee ti dhufee , horii isaa jarreen irraa hizaabbate .
40025020	Namtichi qarshii kuma shan fudhate , as bahee ti , qarshii biraa kuma shan fidee , ‘ Yaa gooftaa , qarshii kuma shan anatti kannatte , kunoo ani ammoo qarshii kuma shan faaydeeyse ’ jedheeni .
40025021	Gooftaan isaa tiis , ‘ Tolchite , yaa kaadamaa gaarii amanamaas ; ati waan xiqqoo irratti amanamte , ani ammaas waan guddaa irrattiin si shuumaa ; koottuu tii gammachuu gooftaa kee tii hirmaadhu ! ’ jedheeni .
40025022	Namtichi qarshii kuma lama fudhatees as dhihaatee ti , ‘ Yaa gooftaa , qarshii kuma lama anatti kannatte , kunoo ani ammoo qarshii kuma lama faaydeeyse ’ jedheeni .
40025023	Gooftaan isaa tiis , ‘ Gaari goote , yaa kaadamaa gaarii amanamaas ; ati waan xiqqoo irratti amanamte , ani ammoo waan guddaa irrattiin si shuumaa ; koottuu tii gammachuu gooftaa kee tii hirmaadhu ! ’ jedheeni .
40025024	“ Namtichi qarshii kuma tokko fudhatees as dhihaatee ti , ‘ Yaa gooftaa , ati nama rahamata hin qabne , bakka itti hin facaasinii kan haammattu , bakka itti hin azoorinii kan walitti qabattu , tahuu kee niin beeka .
40025025	Tanaaf jechaan si sodaadhee , deemee qarshii tee awwaale ; horiin kee tiis kunoo ti ! ’ jedheeni .
40025026	Gooftaan isaa ammoo deebisee ti , ‘ Ati yaa kaadamaa hamaa masluufa , bakkaan itti hin facaasinii akkaan haammadhu , bakkaan itti hin azoorinii akkaan walitti qabadhu , beeytee ti jirtaa mitii ?
40025027	Eegasuu ati qarshii tiyya dhalaan baankii keeysa anaaf kaayuu tu si irra ture ; aniis silaa waytaan deebi'ee dhufu faaydaa wajjiiniin haqa kiyya fudhadhaan ture .
40025028	Akkana waan taheef , qarshii kuma tokkicha san harkaa fuudhaa tii , kan qarshii kuma kudhan qabuuf kannaa !
40025029	Nama qabuuf itti dabalamee ti kannamaaf , qabeenyi isaa tiis akkaan guddaa dha taha ; nama waa hin qabne ammoo , hammuma silaa qabu illeen irraa fudhatama .
40025030	Kaadamaa faaydaa hin qabne kana dukkana alaatti bakka booyichinii fi ilkaan qaruun jirutti darbaa ! ’ jedhe ” isaaniin jedhe .
40025031	Yesuus ammaas , “ Wayta Ilmi Namaa ulfina isaa tiin , maleeykoota hundumaan wajjiin dhufu , hogguus inni arshii ulfinaa irra ni taa'a .
40025032	Saboonni addunyaa hundi niis , fuula isaa duratti walitti ni qabamu ; akkuma tiysituun hoolota re'oota irraa gargar baasutti , inni niis namoota gargar ni baasa .
40025033	Hoolota gara harka mirga isaa , re'oota gara harka bitaa isaa ni dhaaba .
40025034	Eegas booda mootichi warra gama mirga isaa jiraniin , ‘ Isin yaa eeybifamoo Abbaa kiyyaa koottaa tii , mootummaa uumamuu addunyaa irraa jalqabdee isiniif qopheeyfamte dhaalaa !
40025035	Beelawee tiin ture , nyaata anaaf kannitan ; dheebodhee tiin ture , na obaaftan ; keeysummadhee tiin , isin ol na galchitan .
40025036	Daaree tiin ture , daara na baaftan ; dhukkubsadhee tiin ture , na gaafattan ; hidhamee tiin ture dhuftanii na ilaaltan ’ jedheeni .
40025037	“ Eegas warri qaceeloon , ‘ Yaa Gooftaa ! Yoom beelawuu kee arkinee , si nyaachifne ? Yookiin yoom dheebochuu kee arkinee , si obaafne ?
40025038	Yoom keeysummooytee arkinee si ol galchine ? Yookiin yoom daartee si arkinee , daara si baafne ?
40025039	Yoomiis dhukkubsattee , yookiin hidhamtee , gara kee dhufnee si ilaalle ? ’ jedhaniin .
40025040	Mootichi niis deebisee , ‘ Ani dhugumaan isinitti hima , obboleeyyan kiyya warra hundumaa irra xixiqqoo tahan kanneen keeysaa , tokkoof wanni isin gootan , akka waan anaaf gootanitti lakkaawama ’ isaaniin jedhe .
40025041	“ Tana booddee , mootichi warra gama bitaa isaa jiraniin , ‘ Isin yaa warra abaaramoota , na irraa fagaadhaa tii , ibidda bara baraa kan Sheeyxaanaa fi maleeykota isaa tiif qopheeyfame keeysa seenaa !
40025042	Ani beelawee tiin ture , isin nyaata anaaf hin kannine ; dheebodhee tiin ture , isin dheebuu ana hin baafne .
40025043	Keeysummadhee tiin ture , isin ol na hin galchine ; daaree tiin ture , isin daara ana hin baafne ; dhukkubsadhee ture , hidhamee tureesi , isin ana hin gaafanne ’ jedhaani .
40025044	“ Isaaniis deebisanii , ‘ Yaa Gooftaa ! Yoom beelooytee , dheebottee , keeysumooytee , daartee , dhukkubsattee , yookiin hidhamtee si arkinee , si tajaajiluu dhabne ree ? ’ jedhanii ti gaafatu .
40025045	Hogguus mootichi deebisee , ‘ Ani dhugumaan isinitti hima , warra hundumaa irra xixiqqoo kanneen keeysaa namni tokkoof hin godhin , akka waan anaaf hin godhinitti lakkaawama ’ isaaniin jedhe .
40025046	Akkasitti jarreen kanneen , gara iqaabaa abaditti yaa'u , warri qaceeloon ammoo gara jireenya bara baraa ti seenu ” jedhe .
40026001	Yesuus dubbii kanneen hundumaa eega raawwate booddee , barattoota isaa tiin akkana jedhe ,
40026002	“ Guyyaa lama booddee Ayyaanni Bira Dabruu akka dhufu ni beeytu , Ilmi Namaa tiis akka fannifamuuf dabarfamee ti kannama ” jedheeni .
40026003	Eegana luboonni warri angafoonninii fi manguddoonni ummataa , galma guddaa Qayyaafaa , kan angafa lubootaa turetti walitti qabaman .
40026004	Achitti akkaataa Yesuus heelaa dhaan qabanii ajjeesan irratti marihatan .
40026005	Ammoo , “ Ummata jiddutti rabshaan akka hin kaaneef , ayyaana irratti tana gochuun hin tahu ” jedhan .
40026006	Yesuus Bitaaniyaa mana Simoon , namticha baras dhawee san keeysa odoo jiruu ,
40026007	dubartiin takka axira hedduu qaalii tahe , bilqaaxatti qabattee ti Yesuus bira geeysee , akkuma inni maadditti taa'ee jirutti , mataa isaa irratti dhangalaafte .
40026008	Barattoonni ammoo hogguu tana arkan dallananii ti , “ Istiraafni kuni maaliifi ?
40026009	Axirri kun silaa horii guddatti gurguramee , miskiinaaf kannamuu ni dandaya ture ” jedhan .
40026010	Yesuus ammoo tana hubachuu dhaan , “ Dubartii tana maaliif cinqitu ? Isiin waan gaarii takka anaaf goote .
40026011	Miskiinota wayta hundumaa if biraa qabdu , ana ammoo wayta hundumaa if biraa na hin qabdan .
40026012	Isiin axira kana qaama kiyya irratti dhangalaasuun isii , awwaalchaaf na qopheeysuuf jecha goote .
40026013	Ani dhugumaan isinitti hima , guutummaa addunyaa irratti , bakkuma Wangeelli itti lallabametti , wanti isiin goote tuniis seenaa isii tiif jecha ni himama ” isaaniin jedhe .
40026014	Hogguus kudha lamaan keeysaa tokko kan ture , Yihudaa nama Keriyot kan jedhamu , gara luboota warra angafootaa dhaqee ti ,
40026015	“ Isa dabarsee yoon isinitti kanne , maal anaaf kannitu ? ” isaaniin jedhe ; isaaniis qarshii soddoma lakkaawaniif .
40026016	Yihudaaniis waytuma san irraa jalqabee , dabarsee isa kannuuf , carraa barbaadutti bobbahe .
40026017	Guyyaa jalqabaa Ayyaana Qiinxaa Maattiraa ti irratti , barattoonni Yesuus bira dhufanii ti , “ Hoolaa Bira Dabruu akka nyaattuuf , eeysatti akka siif qopheeysinu barbaadda ? ” jedhaniin .
40026018	Inni niis deebisee ti , “ Magaalaa kana seenaa tii gara namticha tokkoo dhaqaa , namtichaaniis , ‘ Za'aan tiyya geeysee ti jirti , ani barattoota kiyyaa wajjiin , Ayyaana Bira Dabruu mana kee tittiin godha , siin jedha barsiisaan ’ jedhaan ! ” isaaniin jedhe .
40026019	Hogguus barattoonni niis , akkuma Yesuus isaan ajaje godhanii ti , Hiraata Bira Dabruu tiis ni qopheeysan .
40026020	Wayta galgalaa , barattoota isaa kudha lamaanii wajjiin maadditti taa'e .
40026021	Oduma nyaachaa jiranii ti Yesuus , “ Dhugumaan isiniin jedha , isin keeysaa tokko dabarsee ti na kannuuf taa'a ” jedhe .
40026022	Isaaniis hedduu nahanii ti , tokko tokkoon faraqatti isaan , “ Ana miti gaa Gooftaa ! Wayi anaa ? ” jechuu jalqaban .
40026023	Inni ammoo deebisee , “ Isa kan anaa wajjiin qorii harka kaayee tu , dabarsee na kannuuf deema ” jedheeni .
40026024	“ Ilmi Namaa illeen , akkuma isa laalchisuun barreeyfame sanitti du'uuf deema ; ammoo namticha Ilmi Namaa harka isaa tiin dabarfamee kannamuu saniif magan ! Namtichi sun odoo dhalachuu baatee irra wayyaaf ture ” jedhe .
40026025	Yihudaan kan dabarsee isa kannuuf deemuus deebisee , “ Anaa namni sun , yaa barsiisaa ? ” jedheeni ; Yesuus deebisee , “ Akkuma atuu jette ” isaan jedhe .
40026026	Ammaas oduma nyaata irra jiranii ti , Yesuus biddeena fuudhee , eeybisee kukkutee , barattoota isaatti laatee ti , “ Fudhadhaa nyaadhaa , kun jasada kiyyaa ! ” jedheeni .
40026027	Geebaas fuudhee , eega galata galche booddee , isaaniif hogguu kannu , “ Hundi keeysanuu kana keeysaa dhugaa !
40026028	Kun dhiiga kiyya kan irbuu , kan oomfii dilii namoota hedduu tiif jecha dhangala'ee dha .
40026029	Amma irraa jalqabee , hanga guyyaa gaafaan ani mootummaa Abbaa kiyyaa keeysatti , haaraya irraa isinii wajjiin dhugutti , deebi'ee firii inabaa irraa akkaan hin dhuyneen isinitti hima ” jedheeni .
40026030	Faarfannaa galataa eega faarfatan booda , yaa'anii ti Gaara Ejersaa irratti ol bahan .
40026031	Eegas booda Yesuus , “ Halkanuma edanaa kana , hundi keeysanuu ana irraa dheeysuuf teeysu , ‘ Ani tiysituu niin dhawa , hoolonni bobbaa sanaa tiis ni bittimfamu ’ jedhamee barreeyfamee ti jira .
40026032	Eegaan du'aa kaafame booda ammoo , isin duraan gara Galiilaa deema ” isaaniin jedhe .
40026033	Phexiroos ammoo deebisee , “ Isaan hundinuu yoo si irraa dheeysan illee , ani gonkumaa si irraa hin dheeysu ” jedheeni .
40026034	Yesuus hogguus , “ Dhugumaan siin jedha , edanuma lukkuun odoo hin iyyin dura , ati hoggu sadih na ganta ” isaan jedhe .
40026035	Phexiroos ammaas , “ Si wajjiin du'uun illeen yoo na barbaachise , ani gonkumaa si hin ganu ” jedheeni ; barattoonni hundi niis akkasuma jedhan .
40026036	Yesuus hogguus barattoota isaa tiin wajjiin , bakka Getesemaanee jedhamtu takka dhaqee ti , barattoota isaa tiin , “ Hangaan ani achi deemee kadhata godhuu , asuma tattaa'aa ! ” jedheeni .
40026037	Phexiroosii fi ilmaan Zabdewos lamaan ifiin wajji fuudhee deemee ti , gadduu fi cinqamuu jalqabe .
40026038	Hogguus , “ Lubbuun tiyya hedduu dha gaddite , hanga du'aatti illee ! Isin asitti hafaa tii , anaa wajjiiniis dammaqaa eegaa ! ” isaaniin jedhe .
40026039	Ammaas waa xiqqo isaan irraa achi hiiqee ti , adda isaa tiin lafatti gombifamee , “ Yaa Abbaa ! Yoo waan dandayamu taate , geebni hiraar kun , ana irra haa dabruu ; haa tahu malee , akka fedha kiyyaa hin tahinii , ammoo akkuma fedha kee tii haa tahu ” jedhee ti kadhate .
40026040	Ammaas barattoota bira dhufnaan , isaanii hirriibatti jiru arkee ti ; Phexiroosiin , “ Jarana , isin za'uma takkaaf illee , anaa wajjiin dammaquu hin dandeenyee ?
40026041	Fitinatti akka hin galleef dammaqaa tii kadhadhaa ! Ruuhaan illeen qophee dha , foon namaa ammoo dadhabaa dha ” jedheeni .
40026042	Marraa lammeeysaa tiif ammaas achi hiiqee ti kadhate , “ Yaa Abbaa ! Geebni hiraar kun , ani isa dhugu malee , dabruu kan hin dandeenye yoo tahe , fedhummaan tee haa raawwatamtu ” jedhe .
40026043	Ammaas deebi'ee dhufnaan , hirribumatti isaani jiru arke ; ijji isaanii tiis itti ulfaattee ti turte .
40026044	Akkasumatti ammaas isaan dhiisee ti achi hiiqee , marraa sadeeysaaf , kadhatuma duraa san irra deebi'ee ti kadhate .
40026045	Eegas gara barattootaa dhufee ti , “ Amma illee raftanii boqochumatti jirtuu ? Kunoo , waytiin geeysee ti jirti , Ilmi Namaa tiis , harka dilaawootaatti kannamuu isaa ti .
40026046	Ka'aa tii haa yaanuu ! Dabarsee na kannaan koo kunoo , dhufa irra jira ” isaaniin jedhe .
40026047	Oduma Yesuus tana dubbachaa jiruu , kunoo Yihudaan , warra kudha lamaan keeysaa tokko kan ture san tu dhufe ; isaa wajjiis namoota hedduu , kanneen habalee fi jirma guurratanii , luboota angafootaa fi manguddoota biyyaa biraa ergamanii tu ture .
40026048	Inni dabarsee Yesuus kannuuf deemu sun milikkitaaf , “ Inniniin ani dhungadhu isaa tii , qabaa ! ” jaraan jedhee ti ture .
40026049	Yihudaan dafee Yesuusitti dhufee ti , “ Akkam jirta barsiisaa koo ! ” jedhee ti isa dhudhungate .
40026050	Yesuus ammoo , “ Saahiba koo , maaliif dhufte ? ” jedheeni ; hogguus jarri as bahanii , harkaan Yesuus qacam godhanii ti qaban .
40026051	Kunoo ammaas , warra Yesuusii wajjiin turan keeysaa tokko habalee isaa luqqifatee ti , gabricha angafa lubootaa rukutee , gurra isaa irraa mogole .
40026052	Hogguus Yesuus , “ Habalee tee galkaa isitti deebisi ; warri habalee luqqifatan hundinuu habaleen dhabamu .
40026053	Ani Abbaa kiyyatti kaniin iyyachuu hin dandeenye sitti fakkaatee ? Inni ammuma maleeykoota , cibirraa kudha lama irra caalan illee anaaf ni erga turee bar !
40026054	Akkas taanaan ammoo , wanni Barreeyfamni Qulqulluun akkas tahuu tu irra jira jedhanii dubbatan san , silaa akkamitti raawwatamuu turan ? ” jedheeni .
40026055	Waytuma san Yesuus ummata danuu saniin , “ Akka warra shiftaa qabuuf bahanitti , ana qabuuf habalee fi jirmaan yaatanii ? Guyyuma guyyaan Beeytal Maqdas keeysa taa'ee barsiisaa tiin ture , isiniis ana hin qabne .
40026056	Kun hundinuu tahuu isaa , barreeyfamni nabiyyootaa akka raawwatamaniif godhame ” jedhe ; hogguus barattoonni hundinuu isa dhiisanii ti irraa dheeysan .
40026057	Eegas booda warri Yesuus qaban sun , bakka barsiisonni seeraa tii fi manguddoon , walitti qabamanii jiran , Qayyaafaa angafa lubootaa bira isa geeysan .
40026058	Phexiroos ammoo hanga abaada mana angafa lubootaatti , irraa fagaatee ti Yesuus duukaa deeme ; keeysa seenee tiis , waan tahuuf deemu laaluuf jecha waardiyyoota wajjiini taa'e .
40026059	Luboonni warri angafoonninii fi guutummaan yaa'ii tiis , Yesuus ajjeesuuf jecha , ragaa dharaa isa irratti barbaadanii ti turan .
40026060	Namoonni dharaan raga bahan hedduun dhihaatan illee , ammoo waan qabatamaa tahe hin arkanne . Gara boodaatti ammoo namoonni lama dhufanii ti ,
40026061	“ Namtichi kun , ‘ Ani Beeytal Maqdas Rabbii jiiysee , guyyaa sadih keeysatti deebisee ijaaruu niin dandaya jedhe ’ ” jedhan .
40026062	As irratti angafni lubootaa ka'ee , “ Waan jarri kun si irratti ragaa bahan kanaaf jawaaba tokko illee hin qabduu ? ” jedheeni .
40026063	Yesuus ammoo caluma jalaa jedhe . Angafni lubootaa ammaas , “ Hadaraa Rabbii Jiraataa , ati Masiihicha , Ilma Rabbii yoo taate nutti himi ! ” jedheeni .
40026064	Yesuus deebisee , “ Akkuma atuu jettee dha ; haa tahuu malee , Ilmi Namaa ammaan booda , harka mirgaa humna-qabeeysaa taa'ee , duumeeysa samii irraa tiin odoo dhufuu , arkuuf akka jiraattaniin isinitti hima ” jedheeni .
40026065	Hogguus angafni lubootaa aaree , uffata if irratti tarsaasee , “ Inni kunoo Rabbi arrabsee ti jiraa , kanaa achi ragaa maaltu nu barbaachisa ree ? Rabbi arrabsuu isaa , isinummaa nuu amma dhageeysanii ti jirtu .
40026066	Firdiin teeysan maali ? ” jedheeni . Isaaniis , “ Ajjeefamuu tu isa irra jira ” jedhanii ti deebisaniifi .
40026067	Hogguus fuula isaa irratti tufan , ittiiis ni hanjaman ; warri kaaniis isa kakkabalanii ti ,
40026068	“ Yaa Kiristoos , eenyuu tu Si dhawe ? Mee nabiyyummaa tee tiin nutti himi ! ” jedhaniin .
40026069	Hogguus Phexiroos , ala abaada keeysa taa'a ture ; kaadamtuun takka isa bira dhuftee ti , “ Atiis Yesuus nama Galiilaa sanii wajjiin turte ! ” jetteeni .
40026070	Inni ammoo , isaanuma hunduma duratti , “ Waanuma ati jettu tanaa huu , ani hin beeku ” jedhee ti kaade .
40026071	Hogguu inni barandaa karraa irratti gadi bahe , kaadamtuun biraa takka ammaas isa agartee ti , warra achi dhadhaabbachaa jiraniin , “ Namtichi kun Yesuus nama Naazireet sanii wajjiin ture ” jetteeni .
40026072	Phexiroos ammaas , “ Namticha kana ani hin beeku ” jedhee ti kakate .
40026073	Waa xiqqo booddee , warri achi dhadhaabbatan ol dhufanii ti Phexiroosiin , “ Ati dhugumaan isaan keeysaa tokko , akkaataan ati itti haasoytuu huu , si irratti beeysisa ” jedhaniin .
40026074	Hogguus inni ammaas , “ Namticha kanaa huu ani hin beeku ” jedhee ti if abaaruu fi kakachutti ka'e ; hogguma san lukkuun iyyite .
40026075	Phexiroosiis hogguus jecha Yesuus , “ Lukkuun odoo hin iyyin dura , ati hoggu sadih na kaadda ” isaan jedhee ture san yaadatee ti ; achi irraa gadi bahee nyaq-nyaq jedhee ti booye !
40027001	Hogguu bariisaan lafa buute , luboonni angafoonninii fi manguddoon biyyaa hundinuu walitti qabamanii ti , Yesuus ajjeesuu irratti marihatan .
40027002	Ammaas Yesuus hidhanii , geeysanii ti , Philaaxos bulchaa biyyaatti kannan .
40027003	Yihudaan , namtichi dabarsee isa kanne , Yesuusitti faradamuu hogguu arke , sheenaan itti dhagayamtee ti , qarshii soddomman deebisee , luboota angafootaa fi manguddootatti fidee ti ,
40027004	“ Ani dhiiga nama yakka hin qabnee dhangalaasuuf dabarsee kannuu kiyyaan yakkee tiin jira ” isaaniin jedhe . Isaan ammoo , “ Tun maal keenya ? Kurshii tee ti ! ” jedhaniin .
40027005	Hogguus Yihudaan , qarshii Beeytal Maqdas keeysatti darbee ti achii bahee , deemee ti if fannise .
40027006	Luboonni angafoonni ammoo qarshii san fuudhanii , “ Qarshii tun horii dhiigaa waan taheef jecha , horii kana horii Beeytal Maqdasitti dabaluun seeraa miti ” jedhan .
40027007	Akkasitti murtoo dhaan bakka qabrii warra alagaa taatu , namticha suphee hojjatu irraa lafa ittiin bitan .
40027008	Kanaaf lafti sun hanga arraatti “ Lafa dhiigaa ” jedhamtee yaamamti .
40027009	Akkasitti wanni nabi Ermiyaas , “ Isaan qarshii soddomman gatii isaa , tan joollee Israa'eliin shallagamte san fuudhanii ,
40027010	akkuma Gooftichi ajajetti namticha suphee hojjatu san irraa , ittiin lafaan bituuf kannan ” jedhee dubbate raawwatamte .
40027011	Yesuus hogguu bulchaa biyyaa dura dhaabbate , bulchaan biyyaa , “ Sihii mootichi ummata Yihudaa ? ” jedhee ti isa gaafate . Yesuus ammoo , “ Akkuma atuu jette ” jedhee ti deebiseefi .
40027012	Kissii , luboonni angafoonninii fi manguddoon , isa irratti dhiheeysaniif , inni humaa jawaaba hin deebifne .
40027013	Hogguus Philaaxos , “ Waan isaan irratti si kasasan kana hundumaa hin dhageeysuu ? ” isaan jedhe .
40027014	Yesuus ammoo , jawaaba tokko illee isaaf hin deebifne , waan isaan isa irratti dhiheeysan keeysaa takka illee fuu , hin jawaabne ; tuniis bulchaa biyyichaa san hedduu dha ajaa'ibsifte .
40027015	Bulchaan biyyaa , Ayyaana Bira Dabruu irratti , warra hidhaman keeysaa , namuma isaan , gadi nuuf dhiisi jedhan tokko , isaaniif hiikuu , aadaa godhatee ti ture .
40027016	Namticha Barabbaas jedhamu , nama mujrima beekamaa tokkoo tu hidhaa ture .
40027017	Hogguu ummanni walitti qabame Philaaxos , “ Eenyu akkaan isiniif gadi dhiisu barbaaddu ? Barabbaas moo yookiin Yesuus Kiristoos nama jedhamu ? ” isaaniin jedhe .
40027018	Hinaaffaan dabarsanii akka isa kannan Philaaxos ni beeka ture .
40027019	Tana malees , Philaaxos barcuma firdii irra taa'utti odoo jiruu , niitiin Philaaxos , “ Nama qaceelaa san waa takka illee hin godhin ! Ani halkan edaa manaamatti waa'ee isaa irratti hedduu cinqamee tiin ture ” jettee ti dhaamsa itti ergite .
40027020	Luboonni angafoonninii fi manguddoon ammoo , Barabbaas gadi dhiisii , Yesuus ajjeesi jedhanii , Philaaxos akka gaafatan ummata fudhachiisan .
40027021	Bulchaan biyyaa ammaas , “ Isaan lamaan keeysaa eenyu akkaan gadi isiniif dhiisu barbaaddu ? ” jedhee ti isaan gaafate . Isaaniis , “ Barabbaas gadi nuuf dhiisi ! ” jedhaniin .
40027022	Philaaxosiis , “ Eegasuu Yesuus Kiristoos jedhamee isa moggaafame hoo , maal haa godhu ? ” jedhee ti isaan gaafate ; hogguus isaan hundinuu , “ Inni haa fannifamu ! ” jedhaniin .
40027023	Philaaxos ammoo , “ Maaliif ? Maal balleeyse ? ” isaaniin jedhe ; isaan ammaas daranuu , “ Inni haa fannifamu ! ” jechaa ti iyyan .
40027024	Akkastti Philaaxos , rabshaa kaka'utti jiru malee , waa takka illee faaydaa irraa dhabnaan , bishaan fudhatee ti , ummata san duratti harka isaa dhiqatee ti , “ Ani kunoo dhiiga nama kanaa keeysa hin jiru , isinumaa tu itti gaafatama ! ” jedheeni .
40027025	As irratti ummanni hundinuu bakka takkaa , “ Dhiiyni isaa nuu fi joollee teenya irra haa tahu ! ” jedhanii ti deebisaniif .
40027026	Philaaxos eegas Barabbaas gadi isaaniif dhiisee , Yesuus garafsiisee ti akka fannifamuuf dabarsee kanne .
40027027	Hogguus loltoonni bulchaa biyyaa , Yesuus mooraa loltuutti naqanii ti , murna loltuu achi jiru hundumaa naannawa isaatti walitti qaban .
40027028	Ammaas uffata isaa irraa baasanii ti , uffata jaanoo itti uwwisan .
40027029	Gonfoo qoree tiis hojjatanii ti , mataa isaa irra kaayaniifi ; ulee gobeensaa tiis harka mirgaa tiin qabachiisan . Isa durattiis jilbiiffatanii , “ Akkam ree , yaa mootii ummata Yihudaa ! ” jedhanii ti itti hanjaman .
40027030	Irratti tufan , ulee gobeensaa fuudhanii ti mataa isaa dhawan .
40027031	Eega itti hanjaman booddee , uffata san irraa baasanii ti wayaa isaa deebisanii itti uwwisan ; achiin booda fannisuuf geeysan .
40027032	Odoo gadi bahaa jiranii , nama Qareenaa tokko kan Simoon jedhamu agarraan , fannoo Yesuus akka baadhatuuf isa dirqan .
40027033	Bakka Golgootaa jedhamtu takka hogguu gahan ; “ Golgootaa ” jechuun “ Killiyyuu mataa ” jechuu dha .
40027034	Loltoonni achitti cunfaa inabaa tan hadhooytuun itti makamte akka dhuguuf kannaniif ; inni ammoo dhamdhamee ti , dhuguu dide .
40027035	Eega isa fannisan booda , hixaa darbatanii ti , uffata isaa addaan hiratan .
40027036	Achiin booddee isaan achuma taa'anii ti isa toohatan .
40027037	Barreeyfamni yakka inni ittiin kasasame mullisuus , “ Kun Yesuus mooticha ummata Yihudaa ti ” kan jedhu , mataa isaa gararreen kaayamee ti ture .
40027038	Hogguus nama mujrimoota lama , tokko gara mirga isaa tiin , kaan ammoo gara bitaa isaa tiin isaa wajjiin fannifaman .
40027039	Warri achiin karaa dabraniis mataa isaanii raasaa ,
40027040	“ Ati kan Beeytal Maqdas jiysitee , guyyaa sadihitti ijaartu , Ilma Rabbii yoo taate , mee matuma kee tuu baasi ! Fannoo irraa hiis gadi bu'i ! ” jedhanii ni arrabsu turan .
40027041	Luboonni angafoonni , barsiisonni seeraa tii fi manguddooniis , wajjumaan akkasumatti itti hanjaman ,
40027042	“ Inni warra biraa , najaa baasee ti jira , mataa isaa ammoo if baasuu hin dandayu . Inni mooticha Israa'el eega tahe , mee amma fannoo irraa gadi haa bu'uu nutiis isatti ni amannaa .
40027043	Inni Rabbi irra if kaayee ti jiraa , yoo barbaade , mee Rabbi ammuma isa haa baasuu ; inninuu , ‘ Ani Ilma Rabbii ti ’ jedhee ti jira ” jedhan .
40027044	Jarri mujrimoonni kanneen isaa wajjiin fannifaman illeen , akkasumatti isa ni arrabsu turan .
40027045	Guyyaa waaree jalqabee hanga za'aa sadih waaree boodaatti , dukkanti lafa hunduma irra wal geeyse .
40027046	Toora za'aa sadihitti waaree booda , Yesuus sagalee guddaa dhaan , “ Elii , Elii lamaa sabaktanii ? ” jedhee ti yaammate ; kuniis , “ Rabbi koo , Rabbi koo maaliif na dhiifte ? ” jechuu dha .
40027047	Warra achi dhadhaabbachaa turan keeysaa kanneen tana dhagayan , “ Inni Eliyaas yaama ” jedhan .
40027048	Hogguusuma tokko isaan keeysaa fiigee , waan bishaan xuuxu takkatti kal guutee , gobeensatti kaayee ti , akka dhuguuf itti kanne .
40027049	Warri kaan ammoo , “ Mee itti dhiisi ! Eliyaas isa baasuuf yoo dhufe laallaa ! ” jedhan .
40027050	Yesuus ammaas sagalee guddoo dhaan iyyee ti ruuhii isaa kanne .
40027051	Kunoo golgaan Beeytal Maqdas , olii hanga gaditti , bakka lamatti addaan baqaqe ; dachiin ni sossoote , dhagaaggeen siibaan ni babbaqaqan .
40027052	Qabroonni banamanii , warri qaceeloon dur du'an hedduun jasadaan ni kaafaman .
40027053	Isaaniis qabroota keeysaa bahanii , du'aa ka'uu Yesuus booddee Yerusaaleem , magaalaa qulqulluu seenanii namoota heddutti mullatan .
40027054	Abbaan dhibbaalaa tii fi kanneen isaa wajjiin Yesuus eegaa turan , sossooha lafaa tii fi waan wayta san tahe hundumaa hogguu arkan rifatanii , “ Namtichi kun dhugumaan Ilma Rabbii ture ” jedhan .
40027055	Dubartoonni hedduun kanneen Galiilaa dhaa isa duukaa bu'anii isaas kaadaman , halaala dhaabbatanii ni daawwatu turan .
40027056	Maariyaam Magdalaa , Maariyaam haati Yaaqoobii fi Yoseef , haati ilmaan Zabdewosiis isaan keeysa turan .
40027057	Hogguu aduun dhiite , taajirtichi magaalaa Armaatiyaa tokko , kan Yoseef jedhamu , kan ifii fuu barattuu Yesuus turee tu dhufe .
40027058	Inni Philaaxos bira dhaqee ti , reefka Yesuus kadhate ; hogguus Philaaxos akka kannamuuf ni ajaje .
40027059	Yoseef reefkicha fuudhee , wayaa hariiraan kafanee ,
40027060	qabrii haaraya ifiif jecha dhagaa keeysatti tolfate keeysa kaaye ; ammaas dhagaa guddaa tokko , balbala qabrii irratti gangalchee ti biraa deeme .
40027061	Maariyaam Magdalaa tii fi , Maariyaam taaniis , achuma fuullee qabrii dhaa tattaa'u turan .
40027062	Guyyaan qophaawummaa dabree borumtii isaa , luboonni angafoonninii fi Fariisonni , Philaaxos biratti walitti qabamanii ,
40027063	“ Yaa gooftaa ! Namtichi malaan-nyaataan sun oduma lubbuu nuu jiruu , ‘ Guyyaa sadih booda ani niin kaafama ’ jechuu isaa ni yaadanna .
40027064	Tanaaf jecha , qabrii san hanga guyyaa sadihii akka eegamtu , ajaji ! Tun godhamuu baannaan ammoo , barattoonni isaa deemanii reefka isaa hatanii , ummataan , ‘ Inni du'aa kaafamee ti jira ’ jedhuun ni mala ; gowwoomsuun boodaa tuniis , tanuma duraa irraa huu tan hammaatu taati ” jedhaniin .
40027065	Philaaxos hogguus “ Kunoo waardiyyaa ni qabduu , deemaa tii akka feetanitti sirritti eeysisaa ! ” isaaniin jedhe .
40027066	Akkasitti deemanii dhaqanii , dhagaa qabriin cufame sirritti jabeeysanii ti , waardiyyaas itti ramadan .
40028001	Guyyaan Sanbataa dabree , torbaan keeysaa guyyaa duraa bariisaa , Maariyaam Magdalaa tii fi Maariyaam taaniis qabrii san laaluuf dhaqan .
40028002	Kunoo , maleeykaan Gooytichaa samii irraa waan gadi bu'eef jecha , dachiin ni sossoote ; inni niis dhufee ti , dhagaa balbala qabrii irraa garagalchee ti irra taa'e .
40028003	Bifti isaa akka hangaasuu , huccuun isaa tiis adii akka cabbii ti ture .
40028004	Waardiyyoonni isa sodaa , hollatanii ti akkuma waan du'anii ti tahan .
40028005	Maleeykaan sun ammoo dubartoota saniin , “ Hin sodaatinaa ! Isin Yesuus fannifamee ture akka barbaaddan anuu niin beeka .
40028006	Inni as hin jiru , akkuma jedhe sanitti ka'ee ti jira ; koottaa tii bakka reefki isaa kaayamee ture laalaa !
40028007	Amma gaa , daddafaa deemaa tii , barattoota isaatti , akka inni du'aa ka'e fi , ammaas akka inni isin dura gara Galiilaa deemu , achittiis akka isa arkuuf teeysan itti himma ! Kunoo ani isinitti himee tiin jira ” jedheeni .
40028008	Hogguus isaan sodaachaa ammaas gammachuu guddoo dhaan , barattoota isaatti odeeysuuf , qabrii bahanii ti fiigan .
40028009	Kunoo , Yesuus isaanumaa huu qunnamee ti nagaya gaafate ; isaaniis itti ol dhufanii ti , miila isaatti maramanii sagadaniif .
40028010	Hogguus Yesuus , “ Hin sodaatinaa , deemaa tii Galiilaatti akka gadi bu'an obboleeyyan kiyyatti himaa ! Achitti ana ni arku ” isaaniin jedhe .
40028011	Dubartoonni odoo karaa deemaa jiranii , waardiyyoota qabrii eegaa turan keeysaa hangi tokko , magaalaa seenanii ti , waan tahe san hundumaa luboota angafootatti ni odeeysan .
40028012	Luboonni angafoonni , manguddootaa wajjiin wal gahanii eega marihatan booda , horii guddaa jara loltuu saniif kannanii ti ,
40028013	“ Barattoota isaa tu , halkan odoo nuti hirriibatti jirruu dhufanii , reefka isaa hatanii deeman jedhaa tii ummatatti odeeysaa !
40028014	Dubbiin tun bulchaa biyyaa gurra yoo buute , nuu tu isa fudhachiisee , ammaas isiniis rakkoo keeysa akka hin seenne goona ” jedhaniin .
40028015	Akkasitti waardiyyoonni horii fudhatanii , akkuma eemaraman san godhan . Oduun tun akkasumatti hanga arraatti illee , ummata Yihudaa jiddutti ballinaan odeeyfamti .
40028016	Eegana barattoonni kudha tokko , Galiilaa , gara gaara Yesuus itti isaan qaceelchetti deeman .
40028017	Hogguu Yesuus arkaniis , ni sagadaniif ; warri hangi tokko ammoo ni maman .
40028018	Yesuus isaanitti dhihaatee ti , “ Amriin hundinuu samii irrattiis , lafa irrattiis anaaf kannamtee ti jirtii .
40028019	Eegasuu deemaa tii , maqaa Abbaatti , kan Ilmaatti , kan Ruuhal Qudusittiis isaan cuuphaa , saboota hundumaa irraa , barattoota godhaa !
40028020	Waaniin isin ajaje hundumaa eeguus , isaan barsiisaa ! Kunoo , aniis hanga dhuma addunyaatti wayta hundumaa isiniin wajjiin jira ” isaaniin jedhe .
41001001	Kun jalqaba Wangeela Yesuus Kiristoos Ilma Rabbii ti .
41001002	Kitaaba nabi Isaayyaas keeysatti “ Kunoo , ergamaa kiyya kan karaa siif qopheeysu si dura niin erga ! ”
41001003	“ Sagaleen huffee gammoojjii keeysaa ni iyyiti ; dhagayaa dhaggeeyfadhaa , Gooftichaaf karaa tolchaa tii , xurree inni irra deemuus diriirsaa ! ” kan jedhu barreeyfamee ti jira .
41001004	Yohannis Cuuphaan huffee gammoojjii keeysatti mullatee ti , “ Toowbadhaa tii cuuphamaa ! Rabbi dilii teeysan isiniif oomfii godha ” jechaa ti labse .
41001005	Guutummaa kutaa Yihudaa keeysaa fi , kanneen magaalaa Yerusaaleem keeysa jiraatan hundinuu , lafa Yohannis Cuuphaan jirutti bahanii ti , dilii isaanii himachaa , laga Yordaanositti isaan ni cuuphamu turan .
41001006	Yohannis uffata rifeensa gaalaa irraa dhawame uffatee , mudhii isaa tiis waraansillee teephaa tiin hidhate , awaannisaa fi deeyma daammuu ti nyaata ture .
41001007	Inni niis , “ Inni ana irra jabaatu , na booddee dhaan dhufaa ti jira ; gad godhee haada kophee isaa ti illee hiikuuf ani nama gahuu miti .
41001008	Ani bishaaniiniin isin cuuphe ; inni ammoo Ruuhal Qudusiin isin cuupha ” jedhee ti labse .
41001009	Bara san Yesuus , Naazireet magaalaa Galiilaa irraa dhufee ti , Yohannis Yordaanos keeysatti isa cuuphe .
41001010	Yesuus akkuma bishaan keeysaa ol baheen , Yohannis bantiiwwan samii banamanii , Ruuhal Qudusiis kan akka himiimitti isa irratti bu'u arke .
41001011	Sagaleen takkaas samii irraa , “ Ati Ilma kiyya jaalatamaa dha , akka gaarittiis sittiin gammade ” jettee ti dubbatte .
41001012	Ruuhaan hogguusuma Yesuus gara huffee gammoojjii keeysa achi deemsise .
41001013	Yesuus huffee gammoojjii keeysa guyyaa afurtama bubbule , Sheeyxaanaaniis fitinamaa ti ture . Achittiis bineensa wajjiin ture , maleeykoonni Rabbii tiis isa ni kaadamu turan .
41001014	Yohannis Cuuphaan mana hidhaatti eega galfame booddee , Yesuus , Wangeela Rabbii lallabaa ti gara kutaa Galiilaa dhufe .
41001015	“ Zamanni raawwatamee ti jira , Mootummaan Rabbii tiis dhihaattee ti jirtii , toowbadhaa Wangeelatti amanaa ! ” jedhe .
41001016	Yesuus Garba Bishaan Galiilaa cinaa odoo dabraa jiruu , Simoonii fi Indiriiyaas obboleeysa Simoon , shabaka isaanii bishaanitti odoo darbanii ti arke ; isaaniis kalluuna-qabduu dha turan .
41001017	Yesuus ammoo , “ Koottaa , na duukaa bu'aa ! Aniis akka namoota walitti qabdaniin isin godha ” isaaniin jedhe .
41001018	Isaan hogguusuma shabakkan isaanii achumatti dhiisanii ti , isa duukaa bu'an .
41001019	Yesuus hogguu xiqqo achi deemnaan , Yaaqoobii fi Yohannis ilmaan Zabdewos , doonii isaanii keeysa tattaa'anii , shabakkan isaanii odoo tottolfatanii ti arke .
41001020	Inni hogguusuma isaan yaame ; isaaniis abbaa isaanii Zabdewos , hojjatootaa wajjiin doonii keeysatti dhiisanii ti , Yesuus duukaa bu'an .
41001021	Yesuusii fi barattoonni isaa magaalaa Qifirnaahom dhaqan ; inni hogguusuma guyyaa Sanbataa mana sagadaa seenee ti barsiise .
41001022	Yesuus akka warra barsiisota seeraatti odoo hin tahin , akka nama amrii qabutti waan isaan barsiiseef , namoonni isa caqasan barsiisa isaa hedduu dha ajaa'iban .
41001023	Nama ruuhaa hamaa dhaan qabame tokko mana sagadaa isaanii keeysa ture , waytuma san iyyee ,
41001024	“ Yaa Yesuus nama Naazireet , maaluma nu irraa barbaadda ? Sa nu balleeysuuf dhuftee ? Eenyu akka ati taate ani siin beekaa bar , yaa Qulqulluu Rabbii ” jedheeni .
41001025	Yesuus ammoo , “ Cal jedhii , keeysaa bahi ! ” jedhee ti ruuhaa san oofe .
41001026	Ruuhaan hamaan sun , namticha dhidhiitachiisee , sagalee guddaa dhaan iyyaa ti isa keeysaa bahe .
41001027	Namoonni hundinuu ajaa'ibanii ti , “ Maal wanti akkanaa ? Barsiisa haaraya amrii qabu ! Inni ruuhaanota hamoo illee ni ajaja , isaaniis isaaf ni ajajamu ” jechaa ti walitti dudubbatan .
41001028	Oduun isaa takkumatti naannawa kutaa Galiilaa hunda keeysa facaate .
41001029	Akkuma mana sagadaatii bahaniin , Yesuus Yaaqoobii fi Yohannis wajjiin mana Simoonii fi Indiriiyaas dhaqe .
41001030	Hogguus haati niitii Simoon , dhukkuba leeydaa tiin qabamtee , ni ciifti turte ; hatattamumaan jarri waa'ee isii isatti himan .
41001031	Yesuus itti dhihaatee ti , harka isii qabee ol isii kaase . Leeydaan suniis isii gadi dhiifte , isiiniis hogguusuma kaatee ti isaan kaadamte .
41001032	Galgala san eega aduun lixxe booddee , warra dhukkubsatoo fi warra ruuhaa hamaan qabamaniis hundumaa gara isaa ti fidan .
41001033	Namoonni magaalaa sanii hundinuu balbala duratti walitti qabaman .
41001034	Yesuus dhukkubsattoota hedduu warra uzrii adda addaa tiin dhibamaa turan fayyisee , ruuhaanota hamoos hedduu dha baase ; ruuhaanonni hamoon eenyu akka inni tahe waan beekaniif , inni ammoo waa takka illee dubbachuu isaaniif hin hayyamne .
41001035	Barii ganama odoo ifni lafa hin gahin dura ka'ee , manaa gadi bahee ti , bakka namni hin jirree dhaqee , achitti kadhata godhe .
41001036	Simoonii fi saahibban isaa warri wajjiin turan isa barbaacha faana bu'an .
41001037	Hogguu isa arkaniis , “ Namni hundinuu si barbaadaa ti jira ” jedhaniin .
41001038	Yesuus deebisee , “ Achittiis akkaan lallabuuf itti fufnee gara mandaroota kanneen nutti dhihaatanii haa dheeynu ! Aniis kanaaf jechaan dhufe ” isaaniin jedhe .
41001039	Inni deemee , manneen sagadaa ( mukraaba) isaanii kanneen guutummaa kutaa Galiilaa keeysa jiran keeysatti lallabee , ruuhaanota hamoos namoota keeysaa baase .
41001040	Nama dhukkuba coraa tiin gaddaafame tokkoo tu gara Yesuus dhufee , “ Fedha kee yoo tahe , na fayyisuu ni dandeeysa ” jedhee , jilbiifatee ti isa kadhate .
41001041	Asi irratti Yesuus gara-laafinaan , hiixatee harkaan isa tuqee , “ Niin fedhaa , fayyi ! ” isaan jedhe .
41001042	Hogguusuma dhukkubni coraa isa irraa badee , namtichi fayyee ti qulqullaawe .
41001043	Hogguusuma Yesuus , namticha dinniina cimaan if eeggachiisee ti geggeeyse .
41001044	Ammaas dabalee “ Waan tana nam tokkotti illee hin himinii ! Ammoo deemii tii luba if ilaalchisi , namootaaf ragaa mirkanaa haa tahuu ; ammaas akkuma Museen ajajetti , fayyuu kee tiif kannaa tee dhiheeysi ! ” jedhee ti isa gadi dhiise .
41001045	Namtichi ammoo akkuma achii gadi baheen , oduu tana gadi naqee babballisuun waliin gahe . Sababa kanaan , Yesuus zaahiritti magaalaa seenuu dadhabee ti , diida baadiyyaa keeysa ture ; haa tahu malee , namoonni bakkayyu irraa , gara isaa ni dhufu turan .
41002001	Guyyaa muraasa booddee Yesuus ammaas Qifirnaahomitti hogguu deebi'e , namoonni niis akka inni manatti galee jiru dhagayan .
41002002	Namoonni hedduun walitti qabamnaan , balbaluma dura illee hanga bakka dhabanitti , lafti nama ni hanqatte . Yesuus ammoo Qoowlii Wangeelaa isaanitti ni lallaba ture .
41002003	Hogguus jarri afran tokko , nama qaamni isaa laamshawe , baadhatanii ti , gara Yesuus fidan .
41002004	Hoddomina namaa irraa kan ka'e Yesuusitti dhiheeysuu dadhabnaan , wixina manaa addeela Yesuus tureen diiganii eega buqqaasan booda , siree namtichi laamshawe irra ciisee jiru san gadi buusan .
41002005	Yesuus amantii jarreen kanaa hogguu arke , namticha laamshawaa dhaan , “ Yaa ilma liyya , diliin tee hundinuu oomfii siif godhamtee ti jirti ” jedheeni .
41002006	Barsiisonni seeraa warri achi taa'aa turan tokko , qalbii isaanii keeysatti gaaffii kaasaa ti turan ,
41002007	“ Maaliif namtichi kun akkanatti dubbata ? Tun Rabbi arrabsuu dha ! Mee Rabbii tokkicha malee , eenyuu tu dilii namaaf oomfii godhuu dandaya ? ” jedhan .
41002008	Yesuus hogguusuma , qalbii isaanii keeysatti maal if gaafachaa akka jiran ruuhaan hubatee , “ Maaliif waan akkanaa qalbii teeysan keeysatti yaaddu ?
41002009	Kamtu sablata ? Namticha laamshawe kanaan , ‘ Diliin tee oomfii siif godhamtee ti jirti ’ jechuu dha moo yookiin , ‘ Ka'ii tii siree tee fudhadhuu deemi ’ jechuu dha ?
41002010	Ammoo Ilmi Namaa , lafa irratti dilii oomfii godhuuf amrii akka qabu beekaa ! ” isaaniin jedhe . Namticha laamshawaa dhaan ammoo ,
41002011	“ Ol ka'ii tii , siree tee fudhadhuu , mana keetitti galiin ! siin jedha ” jedheeni .
41002012	Oduma hundi isaanii laalaa jiranii ti , namtichi sun hogguusuma ka'ee , siree isaa tiis fudhatee ti gadi bahe . As irratti hundi isaanii tuu ajaa'ibanii , “ Waan akkanaa takkaa agarree tuu hin beeynu ” jedhanii ti , Rabbiif hamdii galchan .
41002013	Yesuus ammaas gadi bahee ti , gara qarqara garba bishaanii dhaqe ; ummanni hundinuu gara isaa dhufnaan , inni niis isaan barsiise .
41002014	Inni odoo dabraa jiruu , Leewii ilma Alfewos waajira qaraxaa keeysa odoo taa'uu arkee ti , “ Na duukaa bu'i ! ” jedheeni . Hogguusuma Leewiin ka'ee , isa duukaa bu'e .
41002015	Warri Yesuus duukaa bu'an namoota heddu turan . Yesuus mana Leewitti gabatee dhihana itti nyaatan bira hogguu taa'e , qaraxxoonninii fi warri tuffatamoon isa duukaa turan heddomaatanii , Yesuusii fi barattoota isaa tiin wajjiin tattaa'an .
41002016	Fariisota keeysaa barsiisota seeraa kanneen turan , Yesuus warra tuffatamoo fi warra qaraxxuu wajjiin isaa nyaatu hogguu arkan , “ Inni akkamitti warra qaraxxuu dhaa fi warra tuffatamoo wajjiin nyaata ? ” jedhanii ti barattoota isaa gaafatan .
41002017	Yesuus tana hogguu dhagaye , “ Warri fayyaa qaban ogeeysa fayyaa hin barbaadan , dhukkubsataa tu barbaada malee ; ani warra jireenya qaceeloo jiraatan yaamuuf hin dhufne , warra dilaawoota yaamuufiin dhufe malee ” isaaniin jedhe .
41002018	Barattoonni Yohannisii fi barattoonni Fariisotaa ni soomanu turan ; jarreen tokko ammoo dhufanii Yesuusiin , “ Barattoonni Yohannisii fi barattoonni Fariisotaa maaliif soomanu ? Barattoonni kee ammoo maaliif hin soomanne ? ” jedhaniin .
41002019	Yesuus deebisee , “ Aruuztichi odoo isaan wajjiin jiruu , warri milliseen soomanuu ni dandayuu ree ? Hanga aruuzticha if biraa qabanitti , soomanuu hin dandayan .
41002020	Waytiin aruuztichi isaan biraa itti fuudhamu dhufuuf jirti ; eegasuu isaan waytii san ni soomanu .
41002021	Namni tokko illeen , erbee haaraya takkaa hin miicamin , uffata moofaa irratti hin hodhu ; akkana yoo godhe ammoo , erbeen haarayni uffata moofaa san ni dhoofti , dhoohaan isaa tiis kan duraa irra kan caalu taha .
41002022	Akkasuma ammaas daadhii inabaa haaraya qandii moofaatti hin naqan ; akkana yoo godhan ammoo , daadhiin qandicha ni dhoofti , daadhii fi qandiiniis ni badu . Kanaaf jecha , daadhii inabaa haaraya qandii haarayatti naqu ” isaaniin jedhe .
41002023	Guyyaa Sanbataa tokko ammaas , Yesuus ooyruu qamadii takka keeysa dabraa ti ture ; barattoonni isaa tiis odoo deemanii , ashiita cirachuu jalqaban .
41002024	Fariisonni hogguus , “ Ilaali mee ! Barattoonni kee guyyaa Sanbataa waan godhuun seeraan dhoorkame maaliif godhu ? ” jedhanii ti isa gaafatan .
41002025	Yesuus deebisee , “ Daawwid namoota isaa wajjiin waan nyaatu dhabee wayta beelawe , waan inni godhe isin takkaa hin dubbifnee ree ?
41002026	Inninuu , bara Abiyaatar angafa lubootaa ture san , mana Rabbii akkamitti seenee , biddeena ilaalchaa Rabbii tiif dhihaate , kan luboota malee warri biraa nyaachuun seeraan dhoorkamaa ture san , ifiif nyaatee , ammaas namoota warra isaan wajjiin turaniifiis kanne ” isaaniin jedhe .
41002027	Yesuus ammaas itti dabalee , “ Sanbataa tu namaaf uumame malee , namni Sanbataaf hin uumamne .
41002028	Eegasuu , Ilmi Namaa Gooftaa Sanbataa ti ” isaaniin jedhe .
41003001	Yesuus ammaas mana sagadaa tokko ol seene , namtichi harki isaa tokko naaffatees ammaas achi ture .
41003002	Jarri tokko ammoo , inni guyyaa Sanbataatti , namticha kana yoo kan fayyisu tahe laalanii isa kasasuuf ni basaasu turan .
41003003	Yesuus namticha harki isaa naaffate saniin , “ Mee gamana koottu ” jedheeni .
41003004	Hogguus Yesuus , “ Seerri guyyaa Sanbataatti , gaarii dalaguu dha moo hamaa dalaguu , yookiin lubbuu eewaluu dha moo ajjeesuu dha ajaja ? ” jedhee ti isaan gaafate . Isaan ammoo caluma jedhan .
41003005	As irratti Yesuus aaree , warra naannawaa isaa jiran laalee , mata-jabina isaanii tiifiis gaddee namtichaan , “ Harka kee diriirsi ! ” jedheen . Hogguu namtichi harka isaa diriirse , harki isaa kunoo deebi'ee ti fayye .
41003006	Hogguusuma warri Fariisotaa gadi bahanii , warra murna Herodis tahan wajjiin mataa waliin bahanii ti , akkaataa Yesuus itti ajjeesan irratti marihatan .
41003007	Yesuus barattoota isaa wajjiin jara biraa bahee ti , gara garba bishaanii dhaqe . Kutaa Galiilaa tii fi Yihudaa irraa namoonni dilli hanga hin qabne isa duukaa dha deeman .
41003008	Waan inni hojjate hundumaa warri dhagayan , magaalaa Yerusaaleem irraa , Edoomiyaa tii fi , Yordaanos gamaa irraa , ammaas naannoo mandaroota Xiiroosii fi Sidoon irraa dilli namaa gara isaa ti dhufan .
41003009	Inni niis , dilli namaa sun , dhiibbaa dhaan akka isa hin hacuucne godhuuf , barattoonni isaa doonii takka akka qopheeysaniif itti hime .
41003010	Inni dhukkubsattoota hedduu waan fayyiseef jecha , warri uzrii adda addaa qaban hundinuu isuma harkaan qabachuuf jecha , isa irratti wal darbaa ti turan .
41003011	Ruuhaanonni hamoon hogguma isa arkan , fuula isaa duratti kufanii , “ Ati Ilma Rabbii ti ” jechaa ni iyyu turan .
41003012	Inni ammoo akka isaan isa hin mullifneef , jabeeysee ti isaan dinniine .
41003013	Yesuus gaara gubbatti ol bahee ti , warra ifii barbaade san ifitti yaame ; isaaniis gama isaa ti dhufan .
41003014	Isa wajjiin tahanii , Wangeela lallabuufiis akka inni isaan erguuf jecha , nama kudha lama barattoota godhee ti file ; ( isaan kana warri inni “ Ergamoota ” jedhee yaamees) .
41003015	Ruuhaanota hamoo baasuuf , amrii akka isaan qabaatan godhe .
41003016	Warri kudha lamaan inni barattoota isaa godhate sun , Simoon kan inni “ Phexiroos ” jedhee moggaase ,
41003017	Yaaqoobii fi Yohannis ilmaan Zabdewos warra inni “ Bo'anerges ” jedhee moggaase ; kuniis “ Ilmaan mandiisuu ” jechuu dha .
41003018	Indiriiyaas , Filiphoos , Bartolomewos , Maatewos , Toomaas , Yaaqoob ilma Alfewos , Taadewos , Simoon “ Hinaafticha ” jedhamee kan beekame ;
41003019	akkasuma ammaas Yihudaa Keriyot , kan Yesuus dabarsee kanne .
41003020	Yesuus mana hogguu gahe , isaa fi barattoonni isaa tiis , biddeena illee nyaachuu hanga dadhabanitti ammaas dilli namaa walitti dacha'an .
41003021	Firoonni isaa ammoo , namoonni kaan , “ Isa qalbii tu waa tahe ” jechuu isaanii dhagayanii ti , isa qabuuf dhufan .
41003022	Barsiisonni seeraa warri Yerusaaleem irraa dhufaniis , “ Bi'el Zebuul tu isa keeysa jira ; humna alaqaa ruuhaanota hamoo tiin ruuhaanota hamoos baasa ” jedhanii ti Yesuus irratti odeeysan .
41003023	As irratti inni ifitti isaan yaamee ti fakkeenyaan , “ Akkamitti Sheeyxaanni , Sheeyxaana baasuu dandaya ?
41003024	Mootummaan takka ifii yoo gargar caphxe , mootummaan sun dandeeysee hin dhaabbattu ;
41003025	haaskaan mana tokkoo tiis yoo gargar if hire , manni sun dhaabbachuu hin dandayu .
41003026	Sheeyxaanni niis if irratti ka'ee yoo gargar if hire , dhuma isaa tu gahee , dhaabbachuu hin dandayu .
41003027	Duraan dursee namticha jabaa san yoo hidhe malee , nam tokko illeen mana nama jabaa tokkoo caphsee , seenee meeshaa isaa saamuu hin dandayu ; eega isa hidhe booddee ammoo , dhuguma mana isaa saamuu ni dandaya .
41003028	Ani dhugumaan isinitti hima , diliin hundinii fi jecha arrabaa kan afaan namaa keeysaa bahuuf , ilmaan namaa tiif oomfiin ni godhamti .
41003029	Ammoo , nama Ruuhal Qudusiin mormee isa arrabseef ammoo , dilii bara baraa ti itti taha malee , gonkumaa oomfii hin arkatu ” isaaniin jedhe .
41003030	Tana illee namoonni , “ Inninuu ruuhaa hamaa dha if keeysaa qaba ” jechaa waan turaniif dubbate .
41003031	Kana booddees , haati Yesuusii fi obboleeyyan isaa dhufanii ti ala dhadhaabbatanii , isa yaamsisuuf nama itti ergan .
41003032	Wayta san dilli namaa isatti marsanii ni tattaa'u turan . Isaan , “ Kunoo , haati tee tii fi obboleeyyan kee tiis alaa si gaafachaa jiru ” isaan jedhan .
41003033	Inni ammoo deebisee , “ Haati tiyyaa fi , obboleeyyan kiyyaas eenyu ? ” isaaniin jedhe .
41003034	Gara warra isatti marsanii tattaa'anii laalee ti , “ Haati tiyyaa fi obboleeyyan kiyyaas warra kanneeni .
41003035	Namni fedhii Rabbii godhu eenyu illeen obboleeysa kiyya , obboleeytii tiyya , haadha tiyyaas ” jedheeni .
41004001	Yesuus garba bishaanii cinatti ammaas barsiisuu jalqabe . Ummanni danuun isa biratti walitti qabamee waan tureef jecha , Yesuus doonii takka seenee ti , bishaan irra achi hiiyfatee , barsiisuuf taa'e ; hogguus namoonni hundinuu qarqara garba bishaanii ti turan .
41004002	Yesuus barsiisa isaa keeysatti fakkeenya adda addaa tiin , waan hedduu dha isaan barsiise .
41004003	“ Dhaggeeyfadhaa ! Namtichi tokko shanyii facaasuuf bahe .
41004004	Inni odoo facaasuu hangi tokko karaa cinaa bubuunaan , shimbirroon dhufanii funaananii ti nyaatan .
41004005	Kaan ammoo lafa dhagaa , tan biyyee hedduu hin qabne irra bu'an ; lafti isaan irra bu'an biyyee gadi fagoo waan hin qabneef jecha dafanii ti biqilan .
41004006	Ammoo hogguu aduun itti baate ni xoollaqan , hidda gadi fagoo waan hin godhatiniif ni goggogan .
41004007	Kaan qoree keeysa bu'an ; qoreen gurguddatee ti isaan hudhan ; isaaniis firii hin godhanne .
41004008	Shanyiin taan ammoo biyyee gaarii keeysa bu'an ; biqilanii , guddatanii ti , midhaan godhatan . Firiin isaanii hangi tokko dachaa soddoma , warri kaan dachaa jahaatama , kaaniis dachaa dhibba tahe ! ” jedhe .
41004009	Itti dabalee tiis , “ Gurra dhagayuun namni qabu haa dhaggeeyfatu ! ” jedhe .
41004010	Hogguu Yesuus kophaa tahe , warri isa bira turan barattoota kudha lamaanii wajjiin waa'ee fakkeenya kanaa ti isa gaafatan .
41004011	Yesuus deebisee ti , “ Hiccitiin Mootummaa Rabbii , isiniif kannamtee ti jirti ; warra ala jiraniif ammoo kun hundinuu fakkeenyaan itti himama .
41004012	Oduma ilaalanii akka hin agarreef , oduma dhagayanii tiis akka hin hubanneef , gara Rabbitti akka hin deebineef , diliin isaanii tiis akka isaaniif oomfii hin godhamneef , fakkeenyaan kannama ” isaaniin jedhe .
41004013	Yesuus itti furee , “ Fakkeenyi kun isiniif hin gallee ? Eegasuu akkamitti fakkeenyuma kaanuu hubattu ree ?
41004014	Inni facaasu , shanyii Qoowlii Rabbii ti facaasa .
41004015	Karaa cinaan , fakkeenya warra hogguma Qoowliin Rabbii facaafamtu dhagayanii , hogguusuma Sheeyxaanni dhufee , qoowlii qalbii isaanii keeysatti facaafamte san jalaa fuudhuu ti .
41004016	Lafti dhagaa tiis , fakkeenya warra qoowlicha wayta dhagayan san hogguusuma gammachuu dhaan fudhatanii ti .
41004017	Isaan kun akka unkura hidda gadi fagoo waan hin qabneef , hanguma xiqqa dhaabbatu ; eegas booda ammoo , sababa qoowlichaa tiif rakkinni yookiin reebamuun hogguu dhufu , dafanii ti gufatu .
41004018	Ammaas warri kaan , fakkeenya shanyii qoree keeysatti facaafamtee ti ; kanneen warra qoowlicha dhagayanii ti ;
41004019	ammoo cinqiin addunyaa irraa , kajeellaan taajirummaa sobaa tii fi kajeellaan diraa tiis itti seenanii , qoowlicha huunaan , firii odoo hin godhatin hafe .
41004020	Lafti gaariin ammoo , fakkeenya warra qoowlicha caqasanii , fudhatanii ti , hangi tokko dachaa soddoma , kaan dachaa jahaatama , kaaniis dachaa dhibba firii godhatan ” isaaniin jedhe .
41004021	Yesuus ammaas , “ Ibsaa fidanii taguuga jala , yookiin siree jala ni kaayanii ? Akkasii mannaa ibsaan madabaa irra kaayamaa mitii ree ?
41004022	Wanni dhooyfame tokko ifatti bahuun isaa hin hafu ; wanti dhooysaniis zaahir bahuuf deemti .
41004023	Namni gurra dhagayuun qabu haa dhaggeeyfatu ! ” isaaniin jedhe .
41004024	Yesuus itti furee tiis , “ Waan dhageeysan qalbiin dhaggeeyfadhaa ! Meeshuma namaaf ittiin saffartaniin isiniifiis saffarama , inumaa tuu irra caalatti isiniif kannama .
41004025	Nama waa qabuuf itti dabalamee ti kannamaaf , kan waa hin qabne ammoo , hanguma silaa qabuu huu irraa fudhatama ” isaaniin jedhe .
41004026	Yesuus itti furee , “ Mootummaan Rabbii akka nama ooyruu isaa shanyii facaafatee ti .
41004027	Namtichi halkan rafeetuma guyyaa ka'a ; shanyiin ammoo odoo inni hin beekin biqiltee ti guddattiis .
41004028	Lafti , ifumaan biqilchitee ti midhaan itti gooti ; dura somayyoo , itti aansee ukoo , booddees ukoo keeysatti firii guutu godhachiifti .
41004029	Midhaan eega bilchaate ammoo , wayti oomishaa waan gaheef , hogguusuma haamtuu itti erga ” jedhe .
41004030	Yesuus amma ammoo , “ Mootummaan Rabbii maal fakkaatti haa jennu ? Yookiin isiif fakkeenya maal haa kanninu ?
41004031	Isiin akka firii zanaabii ti ; hogguu lafatti facaasan , firiin isii shanyii hundumaa irra xiqqaatti .
41004032	Isiin hogguu facaasan , biqiltee ti guddatti , biqila hadhoora keeysaa hundumaa irra tan caaltu taatee , damee gurguddaa ni baafatti . Shimbirroon dhufanii ti , gaaddisa damee isii jalatti goojoo ijaarratu ” jedhe .
41004033	Yesuus fakkiilee hedduu kanneen fakkaataniin hanga isaan hubachuu dandayan takkatti qoowlicha isaanitti hime .
41004034	Inni fakkeenyaan malee isaanitti hin dubbanne , kophatti ammoo , waan hundumaa barattoota isaa tiif ni hiike .
41004035	Yesuus guyyuma san galgala barattoota isaa tiin , “ Koottaa mee , garba bishaanii kana gama haa ceenuu ! ” jedheeni .
41004036	Barattoonni isaa namoota achi turan achumatti dhiisanii ti , akkuma inni doonii keeysa jirutti Yesuus fuudhanii ti deeman ; ammaas dooniiwwan biraa tiis isaa wajjiin turan .
41004037	Hogguus bubbeen jabduun bubbisaa ti dhufte ; bishaan wal darbee doonicha dhawee , bishaaniin guututti ka'e .
41004038	Yesuus ammoo doonicha keeysa gara duubaa tiin waa boraafatee ni rafa ture . Barattoonni isaa isa dammaqsanii ti , “ Yaa barsiisaa ! Hogguu nuti dhumnu caluma jettaa ? ” jedhaniin .
41004039	Yesuus ol ka'ee ti , bubbee oofaa irra babaasee , bishaan wal darbuuniis , “ Cal jedhi , adaba godhi ! ” jedheeni . As irratti bubbeen dhaabbannaan , nagayni guddaan sabate .
41004040	Kana booddee barattoota isaa tiin , “ Maaliif akkanatti sodaattan ? Amma illee amantii hin qabdanii ? ” jedheeni .
41004041	Isaan ammoo baaragaan , “ Namni kun eenyu ? Bubbeenii fi bishaan illeen isaaf ni ajajamu ” waliin jedhan .
41005001	Kana booddee isaan garba bishaanii gama , gara kutaa Gergeesaa ti dhufan .
41005002	Akkuma Yesuus doonii keeysaa baheen , namtichi ruuhaan hamaan keeysa ture tokko , qabroota keeysaa bahee ti isatti dhufe .
41005003	Namtichi kun qabroota keeysa gala ; nam tokko illeen shanshalataan illee isa hidhuu hin dandeenye .
41005004	Inni wayta hedduu shanshalataa fi hasbii harkaa tiin ni hidhama ture , ammoo shanshalata gargar kukkuta , hasbiis ni caccaphsa ture . Kanaaf nam tokko illeen isa adabachiisuu hin dandeenye .
41005005	Namtichi kun wayta hundumaa , halkanii fi guyyaas qabroota keeysaa fi gaarran gubbatti bahee ti iyya , ammaas dhagaa dhaaniis if ni fofottoysa ture .
41005006	Namtichi kun halaalatti Yesuus hogguu arke , gara isaa fiigee jilbiifatee ti Yesuusiif sagade .
41005007	Iyyansa sagalee guddoo dhaan , “ Yaa Yesuus Ilma Rabbii Gooytaa ! Maal na irraa barbaadda ? Hadaraa Rabbii ana hin zaliilin ! ” jedheeni .
41005008	Yesuus “ Ati yaa ruuhaa hamaa , namticha kana keeysaa bahi ! ” isaan jechaa waan tureefi .
41005009	Yesuus maqaan , “ Maqaan kee eenyu ? ” jedhee gaafannaan , ruuhaanichi ammoo , “ Maqaan kiyya jundii dha , nuti hedduu dha ” jedhee ti deebiseef .
41005010	Hogguusuma namtichi , ruuhaanota hamoo san , keeysaa akka hin baafneef , jajjabeeysee ti Yesuus kadhate .
41005011	Roga gaara dhihoo san jiru tokko irra , kunoo bobbaan booyyee dheedaa ti turan .
41005012	Ruuhaanonni hamoon sun ammaas “ Booyyee kanneenitti gallaa tii , itti nu ergi ! ” jedhanii ti Yesuus kadhatan .
41005013	Hogguus inni isaaniif hayyame . Ruuhaanonni hamooniis namticha keeysaa bahanii ti booyyee sanitti galan . Bobbaan booyyee sun hanga kuma lamatti shallagamu turan , hallayyaa irraa gadi gara garba bishaanitti konkolaatanii ti bishaaniin karraqaman .
41005014	Hogguus warri booyyee eegan orihanii ti , kana warra magaalaa keeysaa tii fi warra biyyaattiis odeeysan . Namoonni ammoo waan tahe kana laaluuf bahan .
41005015	Yesuus bira wayta gayan , kunoo namtichi jundii ruuhaa hamaa dhaan qabamee ture sun , huccuu uffatee , qalbiin deebitee kan achi taa'aa jiru arkan ; hundi isaanii tiis ni birratan .
41005016	Warri duraan achi turanii tana arkaniis , waan namticha ruuhaan hamaan keeysa ture saniif tahee fi ammaas waan booyyettiis tahe , jara dhufan sanitti ni himan .
41005017	Hogguus jarri kanneen , Yesuus naannoo isaanii keeysaa akka irraa bahuuf kadhatan .
41005018	Yesuusiis achii deemuuf doonii seennaan , namtichi ruuhaa hamaa dhaan qabamee ture sun , “ Si wajjii niin deema ” jedhee ti isa kadhate .
41005019	Yesuus ammoo , “ Gara mana kee tii tii fi gara aalii tee tii deemii , waan Gooytaan siif godhe hundumaa , akkamittiis akka si maare isaanitti himi ! ” isaan jedhe malee , wajjiin deemuu hin hayyamneef .
41005020	Namtichi niis achii deemee , kutaa mandaroonni kudhan keeysa jiran keeysa naannawee , waan Yesuus isaaf godhe hundumaa ni odeeyse ; namoonni hundi niis ni ajaa'iban .
41005021	Yesuus doonii dhaan deebi'ee garba bishaanii gama hogguu ceehe , namoonni hedduun gara isaatti walitti qabaman . Inni niis qarqara bishaanii ti ture .
41005022	Hogguus , warra geggeeysituu mana sagadaa keeysaa tokko , kan maqaan isaa Yaayiros jedhamu dhufee , Yesuus arkee ti , miila isaa jalatti kufee ,
41005023	“ Intalti tiyya dhukkubsattee du'utti jirti , akka isiin fayyitee jiraattuuf hadaraa koottuu tii , harka kee isii irra kaahi ! ” jedhee ti gadi jabeeysee isa kadhate .
41005024	Inni niis isa wajjiin deeme ; namoonni hedduuniis , irratti wal dhiibaa jala yaa'aa ti turan .
41005025	Dubartiin bara kudha lamaaf dhiiyni irraa yaa'aa ture takkaas achi turte .
41005026	Isiin ogeeysota qorichaa biratti hedduu cinqamtee , waan qabdu hundumaas kanuma irratti fixxe ; haa tahu malee , wayyaawuu irra daranuu itti hammaachaa ti deeme .
41005027	Isiin waa'ee Yesuus hogguu dhageeyse , namoota san jidduun , duuyda isaa duubaan dhuftee ti uffata isaa tuuyxe .
41005028	Isiin , garaa isii keeysatti , “ Uffatuma Yesuus qofa silaa tuqee , niin aafihama ” jettee dubbattee ti turte .
41005029	Hogguusuma dhiiyni isii irraa yaa'aa ture sun ni cite ; isiiniis qaama isii keeysatti , dhukkuba isii san irraa akka aafihamte itti dhagayame .
41005030	Yesuus hogguma humniti isa keeysaa bahuu , if irratti hubate , namoota keeysa garagalee ti , “ Eenyuu tu uffata kiyya tuqe ? ” jedhee gaafate .
41005031	Barattoonni isaa ammoo , “ Dilli namaa si irratti wal dhiibaa akka jiru oduma agartuu , akkamitti ‘ Eenyuu tu na tuqe ? ’ jettee gaafattaa ? ” jedhaniini .
41005032	Yesuus ammoo , ammuma illee namuma akkana godhe san arkuuf , naannoo isaa ti toohate .
41005033	Hogguu tana dubartittiin waan isiif godhame hubattee , sodaachaa , hollachaa dhuftee , miila Yesuus jalatti if darbitee , waan tahe hundumaa isatti himte .
41005034	Yesuus ammoo , “ Yaa intala too , amantiin tee si fayyiftee , nagayaan deemi , uzrii tee ti irraa hiis tan fayyite tahi ! ” isiin jedhe .
41005035	Odoo Yesuus tana dubbachaa jiruu , namoonni mana Yaayiros , geggeeysituu mana sagadaa sanii irraa dhufanii ti , “ Intalti tee duutee , asii achi maal irraa barsiisaa lafaasifta ? ” jedhaniin .
41005036	Yesuus ammoo , oduu isaanii , hum-tokkotti illee odoo hin lakkaawin , geggeeysituu mana sagadaa saniin , “ Hin sodaatinii , amani qofa ! ” jedheeni .
41005037	Yesuus hogguus , Phexiroos , Yaaqoobii fi Yohannis obboleeysa Yaaqoob qofa malee , namni biraa akka isa wajjiin deemu hin hayyamne .
41005038	Gara mana geggeeysituu mana sagadaa sanii hogguu dhufan , Yesuus ummata shoorarkaawee , booyaa ammaas iyyutti jiru arke .
41005039	Inni mana hogguu seene , “ Maaliif shoorarkooytanii boochu ? Intalti hirriibatti jirti malee , hin duune ” isaaniin jedhe .
41005040	Ummanni niis isatti koflan . Inni ammoo hunduma isaanii gadi yaasee ti , abbaa intalaa tii fi haadha isii , warra isaa wajjiin turaniis fudhee , bakka intalti jirtu ol seene .
41005041	Harka isii tiis qabee , “ Xaaliitaa quumii ! ” jedheeni ; ma'aanaan isaa , “ Intalo ! Ka'iin ! siin jedha ” jechuu dha .
41005042	Intalti niis hogguma san kaatee ti , asii fi achi deddeemte ; isiiniis intala bara kudha lamaa ti turte . Hogguus isaaniis hedduu ajaa'ibanii ti if wallaalan .
41005043	Yesuus ammoo waan tahe kana nam tokko illeen beekuu hin hin qabu jedhee ti jabeeysee isaan ajaje , ammaas “ Waan nyaattu itti kannaa ! ” jedhee ti isaanitti hime .
41006001	Yesuus bakka sanii ka'ee deemee ti , gara magaalaa kutaa inni itti dhalatee ti dhufe ; barattoonni isaa tiis , isa duukaa dha deeman .
41006002	Guyyaa Sanbataa mana sagadaa keeysatti barsiisuu dha jalqabe . Warri isa dhagayan hedduun ajaa'ibanii , “ Waan tana hundumaa namtichi kun eeysumaa arkate ? Hikmuma akkamii tu isaaf kanname ? Hojii baasaa tan akkam akkamii tu harka isaa tiin hojjataman ?
41006003	Namni kun , najjaarticha ilma Maariyaam , ammaas obboleeysa Yaaqoob , Yosees , Yihudaa tii fi Simoonii mitii ? Obboleeyyan isaa dubarranii tiis as nu wajji jiraatuu mitii ? ” jedhanii ti isa didan .
41006004	Yesuus ammoo , “ Nabiyyiin tokko , isaa , aalii isaa jidduttii fi , mana isaa keeysatti yoo taate malee bakka biraatti kabajaa hin dhabu ” isaaniin jedhe .
41006005	Namoota muraasa dhukkubsatoo irra , harka isaa kaayee isaanuma qofa fayyisuu malee , hojii baasaa jajjabduu achitti hojjachuu hin dandeenye .
41006006	Amanti-dhablummaa isaanii ammoo hedduu dha dinqifate . Kana booddee inni gandeen keeysa deemee ti barsiise .
41006007	Hogguus Yesuus warra kudha lamaan ifitti yaamee , ruuhaanota hamoo irratti amrii isaaniif kannee ti , lama lamaan isaan erge .
41006008	Karaa f ammoo ulee malee , waan biraa takka illee , biddeena , korojoo fi , ammaas maallaqaas akka hin guduunfanne isaan ajaje .
41006009	Kophee akka kaayatan , qamisa lama ammoo wal gubbaan akka hin uffanne isaanitti hime .
41006010	Akkasumatti ammaas , “ Mana tokko eega seentan , hanga magaalaa san gadi lakkiftanii deemtanitti achuma keeysa turaa ;
41006011	haa tahu malee , bakka takkatti yoo isin fudhachuu baatan , yookiin yoo isin dhaggeeyfachuu didaniis , akka ragaa isaanitti bahuuf jecha , hogguu bakka sanii deemtan , dhukkee miila keeysanii if irraa achitti dhadhawadhaa ! ” isaaniin jedhe .
41006012	Akkasitti warri kudha lamaan bahanii , namoonni akka toowbaa galaniif lallaban .
41006013	Isaaniis ruuhaanota hamoo hedduu dha baasan , warra dhukkubsachaa turaniis hedduu dha dhadhaan muudanii , isaan fayyisan .
41006014	Maqaan Yesuus ballinaan waan beekamee tureef , Herodis mootichi niis waa'ee isaa ni dhagaye . Warri tokko tokko , “ Yohannis Cuuphaa tu du'aa ka'e , kanaaf humniti quduraa gurguddoon akkanaa isaan hojjatamaa jiru ” jedhan .
41006015	Warri kaan , “ Inni Eliyaasi ” jedhan ; amma illee warri biraa “ Nabiyyuma tokko , kan akka nabiyyoota warra durii ti ” jedhan .
41006016	Herodis waa'ee isaa hogguu dhagaye , “ Yohannisuma kaniin ani mataa isaa mursiisee tu du'aa kaafame ” jedhe .
41006017	Herodis , Herodiyaas niitii obboleeysa isaa Filiphoos waan fuudheef jecha , nama itti ergee Yohannis qabsiisee hiisisee ti ture .
41006018	Yohannis Herodisiin , “ Niitii obboleeysa kee tii duraa fudhachuun kee seeraa miti ” jedheeni .
41006019	Herodiyaas Yohannisitti hijooytee , isa ajjeesuu ni barbaaddi turte , ammoo hin dandeenye .
41006020	Yohannis nama qaceelaa fi qulqulluu tahuu isaa Herodis beekee , isa sodaachaa waan tureef , isa nagayaan ni eegsisa ture . Hogguu Yohannis dhaggeeyfatu , hedduu dha battisa ture ; tahu illee isa dhaggeeyfachuu ni fedha ture .
41006021	Hogguu Herodis , yaadannoo guyyaa dhaloota isaa ilaalchisee , shuumoota bulchaa isaa tii fi ajajoota warra loltuu , ammaas warra kutaa Galiilaa keeysaa beekamaniif , azuumaa godhe irratti , Herodiyaas carraa gaarii dha arkatte .
41006022	Intalti Herodiyaas ol galtee hogguu sirbite , Herodisii fi keeysummoota isaa tiis ni gammachiifte . Mootichi hogguus intalattii dhaan , “ Waanuma barbaadde na gaafadhu , aniis siif niin kanna ! ” jedheeni .
41006023	Ammaas , “ Waanuma ati na gaafattu hanga walakkaa mootummaa tiyyatti siifiin kanna ” jedhee ti kakuu dhaan wa'ada galeef .
41006024	As irratti intalattiin gadi baatee ti , “ Maal haa gaafadhu ? ” jettee haadha isii dhaa gaafannaan ; haati , “ Mataa Yohannis Cuuphaa ” jettee ti deebifteef .
41006025	Akkasitti intalti hogguusuma jerjeraan gara mootichaatti ol deebitee ti , “ Ammumaan tana akka ati , mataa Yohannis Cuuphaa safii irratti anaaf kannituun barbaada ” jetteeni .
41006026	As irratti mootichi hedduu dha nahe ; ammoo sababa inni keeysummoota isaa duratti , kakuu dhaan wa'ada isiif gale jecha , waan abdachiise san dhoorkuu hin barbaanne .
41006027	Akkasitti mootichi hatattamaan loltuu waardiyyaa tokkoo ergee , mataa Yohannis akka fiduuf ajaje ; namtichi niis dhaqee ti mana hidhaa keeysatti mataa Yohannis irraa mure .
41006028	Akkasitti safii irratti mataa isaa fidee ti intalaaf kanne ; intalti niis haadha isii tiif kannite .
41006029	Barattoonni Yohannis tana hogguu dhagayan , dhufanii ti reefka isaa fuudhanii , qabrii keeysa dagalchan .
41006030	Ergamoonni eegasii Yesuus biratti deebi'anii ti , waan hojjatanii fi waan barsiisan hundumaa isatti himan .
41006031	Hogguus namoonni hedduun , achi gahaa ammaas deemaa waan turaniif jecha , nyaataaf illee wayta dhabnaan , inni isaaniin , “ Isin qoftiin koottaa , lafa umnaa dheeynee , xiqqo fatraa arkadhaa ! ” jedheeni .
41006032	Hogguus isaan kophaa isaanii doonii seenuu dhaan , gara lafa umnaa takka dhaqan .
41006033	Hogguus namoonni hedduun deemuu isaan arkanii , isaan tahuu hubannaan , mandaroota hundumaa keeysaa miilaan fiiganii ti , isaan dura bakka san gahan .
41006034	Yesuus hogguu doonii keeysaa bishaan qarqaratti bahe , namoota hedduu san arke . Isaan akka hoolota tiksituu hin qabnee waan turaniif jecha isaaniif garaa laafe , waan hedduus isaan barsiisuu jalqabe .
41006035	Hogguu guyyaan dhihaaf golgolaawe , barattoonni isaa gara isaa dhufanii ti , “ Tun lafa umnaa ti , za'aaniis ammaas deemtee ti jirtii ;
41006036	gara manneenii fi gandeen nutti dhihaatan kanneen dhaqanii , waan nyaatan akka bitataniif jara kana gadi dhiisi ! ” jedhaniini .
41006037	Inni ammoo deebisee , “ Isinummaan waan isaan nyaatan kannaaf ! ” jedheeni . Isaan ammoo , “ Deemnee qarshii dhibba lamaan biddeena binnee isaan haa nyaachifnuu ree ? ” jedhaniin .
41006038	As irratti inni , “ Biddeena meeqa qabdan ? Mee deemaa tii laalaa ! ” isaaniin jedhe . Isaaniis meeqa akka qaban eega baran booda , “ Biddeena shanii fi kalluuna lama qabna ” jedhaniini .
41006039	Hogguus inni , orma hunda , murna murnaan coqorsa citaa irra akka teeysisaniif ajaje .
41006040	Akkasitti isaaniis dhibba dhibbaan , shantam shantamiiniis , murna murnaan tattaa'an .
41006041	Biddeena shananii fi kalluuna lamaan fuudhee ti , gara samii ol laalaa eeybise . Biddeena san kukkutee namootaaf akka dhiheeysaniif barattoota isaatti kakkanne ; kalluuna lamaaniis hunduma isaanii tiif hirsiise .
41006042	Isaan hundinuu nyaatanii ti quufan .
41006043	Barattoonni niis hambaa biddeenaa tii fi tan kalluunaa , safii kudha lama guutuu dha fuudhan .
41006044	Warri biddeena san nyaatan dhiirtummaan qoftiin , kuma shan turan .
41006045	Hogguusuma Yesuus hanga ifiif ummata san gadi dhiisuu , barattoonni isaa doonii seenanii , dafanii isa dura Beetesayidatti gama akka ceehan godhe .
41006046	Eega ummatatti nagaya dhaammate booda , inni kadhata gochuuf gaaratti ol bahe .
41006047	Hogguu golgolaawe , doonittiin garba bishaanii walakkaa dha turte ; Yesuus ammoo kophaa dha lafa irra ture .
41006048	Barattoonni isaa doonii dhaan odoo deemaa jiranii , bubbeen isaan afaan gara galtee bubbisuu irraa kan ka'e , rakkachaa akka turan arke . Waarii booda iyyansa lukkuu lammaffaatti , jechuun gara bariisaa , bishaan gubbaa deemaa isaanitti dhufe ; inni isaan cinaan dabruuf yaade .
41006049	Bishaan gubbaa odoo inni deemuu hogguu arkan , ruuhaaniyyii seehanii ti baaragaan iyyan .
41006050	Hundi isaanii tiis waan isa arkaniif ni birratan . Inni ammoo hogguusuma , “ Abshir ! Bar anaa , hin sodaatinaa ” jedhee ti isaanitti dubbate .
41006051	Inni isaan wajjiin doonii keeysa seene ; bubbeeniis qax jettee ti dhaabbatte . Isaaniis waanuma jedhan wallaalan .
41006052	Isaan , waan inni biddeena saniin hojjate illee hubachuu hin dandeenye ; qalbiin isaanii tiis amma illee akkuma dhagaatti jabaatti .
41006053	Hogguu gama ceehan , Genesaarexitti lafa bahanii ti , qarqara bishaanitti doonii isaanii hidhatan .
41006054	Hogguma isaan doonii keeysaa bahan , namoonni Yesuus tahuu isaa hubatan .
41006055	Naannawa san hunduma keeysaa , asii fi achi fiigaa , bakka inni gahe jechuu dhagayan hundumatti , namoota dhukkubsatoo siree dhaan fuudhanii itti fidu turan .
41006056	Gandeen , mandarootaa fi baadiyyaa inni dhaqe hundumatti , dhukkubsattoota lafa magaalaa keeysa cicciibsanii , akka isaan xarzuma huccuu isaa illee tuqaniif , isa ni kadhatu turan ; hangi xarzii huccuu isaa tuqe hundinuu ni aafihaman .
41007001	Fariisonninii fi barsiisonni seeraa hangi tokko , kanneen Yerusaaleem irraa dhufan , Yesuus biratti walitti qabaman .
41007002	Isaan kuniis barattoota Yesuus keeysaa hangi tokko harka xurii tiin , jechuun akka seera isaanitti odoo if hin xaaharin , akka biddeena nyaatan arkan .
41007003	Fariisonninii fi Yihudoonni hundinuu , seera aadaa abboowwan isaanii waan eeganiif jecha , harka isaanii bishaaniin odoo xuluph hin godhin hin nyaatan .
41007004	Hogguu lafa magaalaa tii galaniis if xaaharan malee , hin nyaatan turan . Ammaas kana malees seerran aadaa abboowwan isaanii , kanneen isaan eegan hedduu tu jira ; waan akka geebbanii , quluu fi makrajaa tiis [ siree illee ] ni xaaharu turan .
41007005	Kanaaf Fariisonninii fi barsiisonni seeraa , “ Barattoonni kee akka seera aadaa abbootatti jiraachuu dhiisanii , maaliif harka xurii tiin biddeena nyaatu ? ” jedhanii ti Yesuus gaafatan .
41007006	As irratti Yesuus deebisee , “ Nabi Isaayyaas waa'ee teeysan , waa'ee warra fakkeeysitootaa laalchisuun raajiin inni dubbate sirrii dha ; Rabbi akkana jedha , ‘ Ummanni kun afaan isaa tiin ulfina anaaf kanna , garaan isaa ammoo hedduu dha ana irraa fagoo dha .
41007007	Ana ibaaduun isaanii bilaashuma , isaan ajaja namaa ti akka heera kiyyaatti barsiisu ’ .
41007008	Isin heera Rabbii gadi dhiiftanii ti , seera aadaa abboowwani ti qabattan ” isaaniin jedhe .
41007009	Yesuus itti furee , “ Aadaa abboowwan keeysanii eeguuf jettanii heera Rabbii diiguuf heelaa gaarii dha qabdan .
41007010	Museenuu , ‘ Abbaa kee tii fi haadha tee tiif ulfina kanni ! ’ bakka biraatti ammoo , ‘ Abbaa isaa tii fi haadha isaa kan arrabsu haa ajjeefamu ! ’ jedhee ti jira .
41007011	Isin ammoo , namni abbaa isaa tii fi haadha isaa gargaaruun irra ture tokko isaaniin , ‘ Wanti na biraa isiniif kannamee ittiin fayyadamuu turtan sun , amma kunoo qurbaana tahee ti jira ’ , akkana jechuuniis ‘ Rabbiif qodhamee ti jira ’ yoo jedhe ‘ Gaarii godhe ’ jettu .
41007012	Haala kanaan inni deebi'ee abbaa isaa tii fi haadha isaa tiif waa takka illee akka hin goone gootu .
41007013	Kana kan fakkaatan waan hedduu godhuu dhaan , seera aadaa abboowwan keeysanii kan waliif dabarsitaniin , Qoowlii Rabbii bakka dhoorkitu ” isaaniin jedhe .
41007014	Yesuus ammaas namoota ifitti yaamee ti , “ Dubbiin tun isiniif haa galtuu , mee hundi keeysanuu na caqasaa !
41007015	Wanni alaa namatti galee , nama najisuu dandayu , tokko illeen hin jiru ; ammoo , waan yaada garaa namaa keeysaa bahuu tu nama najisa malee . [
41007016	Gurra dhagayuun namni qabu haa dhagayu ! ] ” isaaniin jedhe .
41007017	Hogguu Yesuus namoota dhiisee mana seene booda , barattoonni isaa ma'anaa fakkeenya sanii ti isa gaafatan .
41007018	Inni hogguus , “ Isiniis akkuma warra kaanii hammanuma manduusoo dhaa ? Wanni alaa namatti galu hundinuu , nama najisuu akka hin dandeenye isiniif hin galuu ?
41007019	Inni qalbii namaatti odoo hin tahin , qochumatti galee ti , booddee achumaan qaama isaa keeysaa ala baha ” isaaniin jedhe . Akkanatti nyaanni hundinuu xaahara akka tahe ibse .
41007020	Yesuus itti furee , “ Waan qalbii namaa keeysaa bahuu tu nama najisa .
41007021	Yaadni hamaan hundinuu , keeysa qalbii namaa irraa baha ; isaaniis , zinaa , hanna , nama ajjeechaa ,
41007022	ejjummaa , bolola , sharrii , histii , naamus-dhabuu , ija kajeellaa , maqaa-balleeysuu , if tuulummaa , dagattummaa .
41007023	Wanni hamoon kanneen hundinuu , qalbii namaa keeysaa bahanii ti nama najisu ” jedhe .
41007024	Yesuus ammaas achii deemee ti naannoo magaalaa Xiiroosii fi Siidoon dhaqee ti , mana tokko seene . Hogguus namni tokko illeen achi jiraachuu isaa akka hin beeyne barbaadee ti ture ; haa tahu malee , dhooyfamuun isaaf hin dandayamne .
41007025	Hogguusuma dubartiin takka , tan intalti isii ruuhaa hamaa dhaan qabamte , waa'ee isaa dhageeysee ti , dhuftee miila isaa irratti kufte .
41007026	Dubartiin sun nama kutaa Fiinqee Sooriyaa taatee , afaan Giriigii ti dubbatti turte ; isii tu ruuhaa hamaa intala isii keeysaa akka baasuuf Yesuus kadhatte .
41007027	Hogguus inni , “ Dura , joolleen nyaatanii haa quufanii , biddeena joollee dhaa fuudhanii sarootaaf darbuun sirrii miti ” isiin jedhe .
41007028	Isiin ammoo deebiftee , “ Yaa Gooftaa , bar saroonni niis , hambaa gabatee joollee irraa bubu'u nyaatu ” jetteeni .
41007029	Yesuus ammoo , “ Sababa akkana jettee dubbatteef jecha , nagayaan karaa kee bu'i , ruuhaan hamaaniis intala tee keeysaa bahee ti jira ” isii dhaan jedhe .
41007030	Hogguu isiin manaatti deebite , intala isii tan ruuhaan hamaan keeysaa bahee , siree irra ciiftu agarte .
41007031	Kana booddee Yesuus kutaa Xiiroosii ka'ee ti , karaa Sidoon kutaa mandaroota kurnanii keeysa dabree , Garba Bishaan Galiilaa ti dhaqe .
41007032	Jarreen tokko hogguus , namticha dhegelaa-didaa tokko gara Yesuus fidanii ti , akka inni harka isaa irra kaayuuf kadhatan .
41007033	Inni namticha san namoota keeysaa kophaatti achi baasee ti , quba isaa gurra isaa keeysa kaayee , itti tufee ti arraba namtichaa tuqe .
41007034	Samii ol laalaa , hafuura dheeraa baafatee ti , “ Efaataah ” isaan jedhe ; akkana jechuuniis “ Banami ! ” jechuu dha .
41007035	Hogguusuma gurri isaa banamee arrabni isaa tiis hiikamee , sirritti dubbachuu jalqabe .
41007036	Yesuus ammoo waan tana nama tokkotti illee hin himin isaan jedhe ; isaan ammoo hammuma inni hin himinaa , isaaniin jedhu takka , isaan ammoo daranuu labsan !
41007037	Ummanni hogguus hizaaba malee dha baaseeyfatee , “ Inni waan hundumaa akka gaarii dha godhe ; dhegelaan akka dhagayan , didaan akka dubbatan godha ” jedhan .
41008001	Jidduu san hogguu ummanni hedduun ammaas deebi'anii walitti qabaman , waan nyaatan dhabnaan , Yesuus barattoota isaa yaamee ti , akkana isaaniin jedhe ,
41008002	“ Ummanni kun guyyaa sadeen kana anaa wajjiin ture , waan nyaatuus humaa waan hin qabneef jecha hunduma isaanii tiif natti dhagayama .
41008003	Akkuma beelawanitti gara mana isaanitti yoon isaan erge , karaa irratti ni kukkufu ; isaan keeysaa warri lafa fagoo dhaa dhufaniis ni jiru ” jedheeni .
41008004	Barattoonni isaa ammoo deebisanii , “ Eeysumaahi nam tokko illeen , namoota kanneen hundumaaf , lafa umnaa tana keeysaa , biddeena isaaniif gahu fidee nyaachisuu dandaya ? ” jedhaniin .
41008005	As irratti inni , “ Biddeena meeqa asii qabdu ? ” jedhee isaan gaafannaan , isaan ammoo , “ Biddeena torba qabna ” jedhaniin .
41008006	Hogguus lafuma san tattaa'aa jedhee ti orma ajaje . Biddeena torban san fuudhee Rabbiif galata galchee , kukkutee namootaaf akka dhiheeysaniif jecha , barattoota isaatti kakkanne ; isaaniis namoota saniif ni dhiheeysan .
41008007	Kalluuna xixiqqaa muraasaas ni qabu turan ; Yesuus isaaniis eeybisee ti namootaaf akka hiraniif barattootatti hime .
41008008	Ummanni sun nyaatee ti quufe ; hambaa irraa hafees , safii gurguddoo torba guutuu dha walitti qaban .
41008009	Kana booddee inni namoota san gadi dhiise ; namoonni sun hanga kuma afurii ti turan .
41008010	Hogguusuma barattoota isaa tiin wajji doonii seenee , gara kutaa Daalmaanutaa deeme .
41008011	Hogguus Fariisonni dhufanii ti Yesuusiin morkutti ka'an ; isa fitinuufiis milikkita samii irraa akka isaan agarsiisuuf gaafatan .
41008012	Inni ammoo hafuura dheeraa baafatee ti , “ Dhaloonni ammaa kun maaliif milikkita gaafata ? Ani dhugumaan isiniin jedha , milikkinni dhaloota kanaaf kannamu hin jiru ” jedhe .
41008013	Kana booddee isaan dhiisee , doonii seenee ti gama ceehe .
41008014	Barattoonni hogguu amnaaf karaa bu'an , biddeena tokkicha doonii keeysaa if biraa qaban malee , biddeena biraa fuudhuu irraanfatanii ti turan .
41008015	Yesuus isaan akeekkachiise , “ Hubadhaa ! Rushii warra Fariisotaa tii fi tan Herodis irraa if eeggadhaa ! ” jedheeni .
41008016	Isaan ammoo , “ Waan nuti biddeena hin qabneef akkana jedhuu isaa ti ” jedhanii ti waliin dudubbatan .
41008017	Inni tana hubachuu dhaan , “ Maaliif waa'ee biddeena dhabuu keeysanitti hiiytanii dudubbattu ? Isin amma illee isinitti hin mullatuu yookiin hin hubattanii ? Qalbiin teeysan isin qaaccooytee ?
41008018	Ija oduma qabdanii hin agartanii ? Gurraas oduma qabdanii hin dhageeysanii ? Hin yaadattaniisii ?
41008019	Hogguun ani biddeena shanan namoota kuma shaniif kukkute , hambaa isaa safii meeqa guutuu dha fuutan ? ” isaaniin jedhe ; isaan ammoo , “ Kudha lama ” jedhaniin .
41008020	Itti furee ammaas , “ Hogguun ani biddeena torban namoota kuma afuriif kukkutees , hambaa isaa safii gurguddoo meeqa guuttanii ti fuutan ? ” jedheeni ; hogguus isaan , “ Torba ” isaan jedhan .
41008021	Eegasuu , “ Isin amma illee hin hubattanii ? ” isaaniin jedhe .
41008022	Kana booddee Beetesayidaa dha dhufan . Achittiis jarreen tokko namticha jaamaa tokko gara Yesuus fidanii ti , akka inni harkaan isa tuqu kadhatan .
41008023	As irratti inni namticha jaamaa san harka qabee ti ganda keeysaa diidatti achi baasee , ija namtichaatti tuttufee , harka isaa tiis irra kaayee , “ Waa takka illee arkuu dandeeysaa ? ” jedhee ti gaafate .
41008024	Namtichi ol laalee , “ Namoota niin arka , ammoo muka deddeemu natti fakkaatu ” jedheeni .
41008025	Inni ammaas harka isaa ija namtichaa irra kaaye , hogguus ijji namtichaa fayyitee , zaahiritti laalee , waan hundumaa akka gaaritti arke .
41008026	Kana booddee Yesuus , “ Ganduma illee deebitee hin seeninii ! ” gara mana kee tii deemi , jedhee ti isa erge .
41008027	Kana booddee Yesuus barattoota isaa wajjiin bahee ti , gara gandeen naannawa magaalaa Qiisaariyaa Filiphoos dhaqe . Karaa irrattiis , “ Namoonni eenyu anaan jedhu ? ” jedhee ti barattoota isaa gaafate .
41008028	Isaan hogguus , “ Yohannis Cuuphaa dha siin jedhu , kaan ammoo nabi Eliyaasi siin jedhu , kaaniis nabiyyoota keeysaa tokko siin jedhu ” jedhanii ti deebisaniif .
41008029	Inni ammaas , “ Isin hoo , eenyu anaan jettu ? ” jedhee ti isaan gaafate . Hogguus Phexiroos deebisee , “ Ati Masiihicha ” jedheeni .
41008030	Hogguus inni waa'ee isaa nama tokkotti illee akka hin himne cimsee ti isaan dinniine .
41008031	Yesuus ammaas , “ Ilmi Namaa , manguddootaa fi luboota warra angafootaan , barsiisota seeraa tiiniis hedduu dararamuu fi raawwatee tuffatamuun , ammaas ajjeefamuun isa irra jira ; guyyaa sadih booddee ammoo du'a keeysaa ni ka'a ” jedhee ti isaan barsiisuu jalqabe .
41008032	Inni dubbii tana zaahiritti dubbate ; Phexiroos ammoo moggatti isa achi baasee ti , “ Tana hanqu ! ” jedhee ti isa oofutti ka'e .
41008033	Inni ammoo if irra garagalee barattoota isaa tiis laalee ti , Phexiroosiin , “ Na duubatti deebi'i yaa Sheeyxaana ! Ati tan namootaa malee , tan Rabbii hin yaaddu ” jedhee ti loleeni .
41008034	Inni ummata danuu barattoota isaa wajjiin ifitti yaamee ti , “ Nam tokkoo illeen ana duukaa bu'uu yoo barbaade , if kaaduu dha qaba ; fannoo isaa tiis ol fuudhee baadhatee , ana duukaa haa bu'u !
41008035	Namtichi lubbuu isaa jiraachisuu barbaadu , lubbuun isaa duraa ni fudhatamti ; namticha anaa fi Wangeelaaf jecha lubbuu isaa kannu ammoo , isii ni jiraachifata .
41008036	Guutummaa addunyaa tuu qabaatee , namtichi lubbuu isaa yoo dhabe , faaydaan isaa maali ?
41008037	Yookiin , bakka gatii lubbuu isaa tiif namni maaluma kannuu dandaya ?
41008038	Nama , dhaloota gantuu fi dilaawaa kana keeysatti , anattii fi qoowlii tiyyatti qaanfatetti , Ilmi Namaa tiis ulfina Abbaa isaa tiin , maleeykoota qulqulloota wajjiin hogguu dhufu , isatti ni qaanfata ” jedhe .
41009001	Kana booddee Yesuus , “ Dhugumaan isinitti hima , namoota as dhaabbachaa jiran kanneen keeysaa , odoo du'a hin dhamdhamin dura , warri Mootummaan Rabbii , humnaan dhuftee , arkuuf taa'an ni jiru ” jedhe .
41009002	Guyyaa jaha booddees , Yesuus Phexiroosii fi Yaaqoob Yohannisiis fudhatee ti , ol gaara dheeraa tokko irratti kophaatti isaan baase ; achitti bifti isaa isaan duratti ni jijjiiramte .
41009003	Uffanni isaa tiis miiccituun lafa irraa akkasitti addeeysuu akka hin dandeenyetti addaatee ti walqise .
41009004	Eliyaasii fi Museeniis achitti isaanitti mullatanii ti , Yesuusii wajjiin haasawaa ti turan .
41009005	Phexiroos hogguus , “ Yaa barsiisaa ! Bakka tana jiraachuun nuuf gaarii dha ! Koottaa , asitti gojoo sadih , takka siif , takka Museef , takkaas Eliyaasiif haa ijaarruu ! ” jedhee ti Yesuusitti hime .
41009006	Barattoonni sun hedduu waan rifataniif jecha , Phexiroos waanuma dubbatu illee hin beeku ture .
41009007	Hogguus duumeeysi dhufee ti hunduma isaanitti uwwise ; sagaleen takkaas duumeeysa keeysaa , “ Kun Ilma kiyya kaniin ani jaaladhu , isa dhagayaa ! ” jettee ti dubbatte .
41009008	Barattoonni hogguusuma naannoo isaanii millannaan , Yesuus qofa malee , nama biraa tokko illee if biratti hin agarre .
41009009	Isaan gaara gubba irraa odoo gadi bu'utti jiranii ti Yesuus , “ Hanga Ilmi Namaa du'a keeysaa ka'utti waan agartan tana nama tokkotti illee hin himinaa ! ” jedhee ti barattoota isaa ajaje .
41009010	Isaaniis jecha isaa haa fudhatan malee , ammoo “ Warra du'an keeysaa ka'uu jechuun maal jechuu dha ? ” jedhanii ti wal gaggaafatan .
41009011	Achumaan ammaas , “ Barsiisonni seeraa maaliif , ‘ Eliyaas duraan dursee dhufuu tu irra jira ’ jedhu ? ” jedhanii ti Yesuus gaafatan .
41009012	Yesuus deebisee , “ Waan hundumaa bakkatti deebisuuf Eliyaas duraan dursee dhufuun isaa mirkana ; haa tahu malee , Ilmi Namaa hedduu dha dararamuuf taa'a , tuffatamuufiis deema , jedhamee ana ilaachisee maaliif barreeyfame ree ?
41009013	Ani ammoo isinittiin hima , Eliyaas duruun dhufee ti jira ; akkuma waa'ee isaa tiif barreeyfamee jiruttiis , isaan waanuma fedhan isa irratti raawwatan ” isaaniin jedhe .
41009014	Isaan kun , gara barattoota warra kaanii hogguu deebi'anii dhufan , namoonni hedduun isaaniin marsanii , jarri barsiisonni seeraa tokkoos isaaniin odoo falmanii ti arkan .
41009015	Ummanni hundinuu akkuma Yesuus arkaniin mirqaananii , gara isaa fiiganii ti , nagaya isa gaafatan .
41009016	Inni ammoo , “ Maal irratti isaaniin falamaa jirtu ? ” jedhee ti isaan gaafate .
41009017	Hogguus ummata san keeysaa namtichi tokko deebisee , “ Yaa barsiisaa ! Ilma kiyya , kan ruuhaa didaa dhaan qabameen kunoo , gara kee fidee jira .
41009018	Ruuhaan bakkuma isa qabutti lafaan isa dhawa ; hoomachaas afaaniin isa yaasa , ilkaaniis waliin qara , qaamni isaa tiis irratti goggoga . Ani illeen barattoonni kee akka ruuhaanicha irraa baasan gaafadhee tiin ture ; ammoo isaan hin dandeenye ” jedheeni .
41009019	Yesuus deebisee , “ Isin yaa dhaloota amantii hin qabne , hanga yoomittiin isin bira jiraadha ? Hanga yoomittiis ba'aa anatti taataniitiin isiniif obsa ? Gara kiyya fidaa ! ” isaaniin jedhe .
41009020	Hogguus isaan gurbicha gara Yesuus fidan . Ruuhaanichi hogguma Yesuus arke , gurbicha wixxifachiisee , lafaan dhawee , gangalachiisee ti , hoomacha afaaniin baase .
41009021	Yesuus , “ Kun yoom isa qabe ? ” jedhee ti abbaa gurbaa dhaa gaafate . Inni ammoo deebisee , “ Daa'imummaa isaa ti irraa jalqabe .
41009022	Wayta hedduus isa ajjeesuuf ibidda keeysatti , bishaan keeysattiis darbee ti jira ; ammoo waanuma takka godhuu yoo dandeeyse , mee nuuf nahii tii nu gargaari ! ” jedheeni .
41009023	Hogguus Yesuus , “ Yoo dandeeyse jettee ? Nama amanuuf waan hundumaa tu dandayama ” jedheeni .
41009024	Hogguusuma abbaan mucichaa sagalee isaa ol fudhatee , “ Ani niin amana , amanti-dhablummaa kiyya ati na gargaari ! ” jedheeni .
41009025	Yesuus , namoonni hedduun orihaa akka walitti qabamaa dhufan arkee ti , ruuhaa hamaa saniin , “ Ati yaa ruuhaa dhegelaa , didaa , isa keeysaa bahi ! Deebitee tiis itti hin seenin ! ” jedhee ti isaan lole .
41009026	Ruuhaaniis , mucicha iyyisiisee , hedduu eega wixxifachiise booddee , keeysaa bahe ; hogguus gurbichi akkuma waan du'ee fakkaannaan , namoonni hedduun “ Du'e ” jedhan .
41009027	Yesuus ammoo gurbicha harka qabee lafaa ol isa kaafnaan , inni niis ka'ee ti dhaabbate .
41009028	Yesuus eega mana seene booddee , barattoonni isaa kophatti , “ Nuti maaliif ruuhaa hamaa san baasuu dadhabne ? ” jedhanii ti isa gaafatan .
41009029	Inni ammoo deebisee , “ Kan akkasii kun kadhata qofaan malee , waan biraa tiin baasuu hin dandayamu ” isaaniin jedhe .
41009030	Eegas booda isaan achii ka'anii ti , kutaa Galiilaa keeysa dabran ; Yesuus ammoo namni tokko illeen bakka isaan jiran , beekuu hin barbaanne .
41009031	Inni , “ Ilmi Namaa harka namootaatti dabarfamee ti kannama , isaaniis isa ni ajjeesu ; Inni ammoo ajjeefamee guyyaa sadih booddee Ni ka'a ” jechaa , barattoota Isaa barsiisaa ti ture .
41009032	Barattoonni ammoo , jecha Isaa kana hin hubanne , Isa gaafachuus ni sodaatan .
41009033	Kana booddee isaan Qifirnaahom dhufan . Eega mana seene booda Yesuus , “ Karaa irratti maal irratti walitti dudubbachaa turtan ? ” jedhee ti isaan gaafate .
41009034	Isaan ammoo , eenyuu tu hunda irra caala jechaa , karaa irratti walitti dudubbachaa waan turaniif jecha , caluma jedhan .
41009035	Yesuus eega taa'e booda , kudha lamaan ifitti yaamee ti , “ Namni kan duraa tahuu barbaadu hundumaa booddee tahuu tu isa irra jira , nama hundumaafiis kaadamaa tahuu tu isa irra jira ” isaaniin jedhe .
41009036	Hogguus inni , mucaa xiqqaa tokko fuudhee ti isaan jidduu dhaabbachiisee , ifitti qabee barattoota isaa tiin ,
41009037	“ Joollee xixiqqoo akkanaa keeysaa tokko maqaa kiyyaan kan simu ana sima , kan na simuus ammaas isa na erge sima malee , ana simuu isaa tii miti ” jedhe .
41009038	Yohannis hogguus Yesuusiin , “ Yaa barsiisaa , namtichi tokko odoo maqaa kee tiin ruuhaa hamaa baasuu agarree , inni nu keeysaa tokko waan hin tahiniif , isa ni dhoorkine ” jedheeni .
41009039	Yesuus ammoo , “ Isa hin dhoorkinaa , namni tokko illeen maqaa kiyyaan hujii quduraa godhee , hogguusuma ammaas ana irratti , hamaa dubbachuu kan dandayu hin jiruu bar .
41009040	Namni nuun hin mormine gara keenyatti lakkaawama .
41009041	Ani dhugumaan isinitti hima , isin warra Kiristoos waan taataniif jecha , nam tokko illeen maqaa kiyyaan kan bishaan dheengee takka isinitti kanne , ujuraa isaa hin dhabu ” jedhe .
41009042	Yesuus itti furee , “ Eenyu illeen , warra xixiqqaa anatti amanan kanneen keeysaa tokko gufachiisuu irra , dhagaan daakuu guddaan , morma isaatti hidhamee bahar keeysatti odoo darbamee isaaf irra wayyaafi ture .
41009043	Harki kee yoo si gufachiise , if irraa muri ; harka lachuu qabaattee , gara jahannam ibidda hin dhaamnee seenuu kee mannaa , harka tokko dooluu taatee jireenyatti galuu tu siif irra wayya . [
41009044	Jahannam san keeysa , raammoon nama nyaattu hin duutu , ibiddi isaa tiis hin dhaamu . ]
41009045	Miilli kee yoo si gufachiise , if irraa muri ; miila lachuu qabaattee jahannamitti darbatamuu kee tii mannaa , miila tokko qabaattee jireenyatti galuu tu siif irra wayya . [
41009046	Jahannam san keeysa , raammoon nama nyaattu hin duutu , ibiddi isaa tiis hin dhaamu . ]
41009047	Ijji tee yoo si gufachiifte if keeysaa baasi ; ija lachuu qabaattee jahannamitti darbatamuu kee tii mannaa , ija takka qabaattee , Mootummaa Rabbitti galuu tu siif irra wayya .
41009048	Jahannam san keeysa , raammoon nama nyaattu hin duutu , ibiddi isaa tiis hin dhaamu .
41009049	“ [ Akkuma kannaan aarsaa dhaa soogiddaan xaaharamutti ] , waanni hundinuu ibiddaan xaaharamu .
41009050	Soogiddi waan gaarii dha , soogiddi ammoo lazzaa isaa yoo dhabe , maaliin deebiftanii soogiddeeysitu ? Soogidda if keeysaa qabaadhaa , isin waliin nagaya tahaa ! ” jedheeni .
41010001	Yesuus achii ka'ee ti gara kutaa Yihudaa tii fi ammaas Yordaanos gamaa ti deeme . Namoonni ammaas isa biratti walitti qabamuu jalqaban ; akkuma aadaa isaatti ammaas isaan barsiisuu jalqabe .
41010002	Hogguus namni muraasni Fariisotaa dhufanii ti isa fitinuuf jecha , “ Namni tokko niitii isaa hiikuun seeraa ? ” jedhanii ti gaafatan .
41010003	Inni ammoo deebisee , “ Museen maal isin ajaje ? ” isaaniin jedhe .
41010004	Hogguus isaan , “ Museen , xalayaa hiikkaa barreeysee akka isii arihu ni hayyama ” jedhaniin .
41010005	Yesuus ammoo , “ Sababa gara-jabina keeysaniif jecha , inni ajaja kana isiniif barreeyse .
41010006	Jalqaba uumamaatti ammoo , ‘ Rabbi dhiiraa fi dhalaa dha uume ; ’
41010007	‘ Kanaaf jecha , dhiirti abbaa isaa tii fi haadha isaa tiis ni dhiifti [ niitii isaatittiis ni maxxanti ]
41010008	isaan lamaanuu foon tokko tahu . ’ Kanaaf asii achi isaan lamaa miti , foon tokko malee .
41010009	Kanaafiis waan Rabbi walitti tokkeeyse , namni gargar hin baasin ! ” isaaniin jedhe .
41010010	Mana keeysatti ammaas barattoonni waa'ee dubbii tanaa ti isa gaafatan .
41010011	Inni ammoo , “ Eenyu illeen niitii isaa baasee tan biraa yoo fuudhe , isii irratti zinaa godha ;
41010012	isiiniis dhiirsa isii hiiytee dhiira biratti yoo heerumte , ni ejjiti ” isaaniin jedhe .
41010013	Yesuus harka akka isaan irra kaayuuf jarri tokko daa'imman isaatti fidan ; barattoonni isaa ammoo oofanii ti isaan dhoorkan .
41010014	Yesuus ammoo hogguu tana arke aaree , barattoota isaa tiin , “ Dhiisaa ! Daa'imman gara kiyya haa dhufanii , hin dhoorkinaa ! Mootummaan Rabbii tan warra akka isaanii ti taati .
41010015	Ani dhugumaan isinitti hima , eenyu illeen Mootummaa Rabbii , akka daa'imni fudhatutti kan hin fudhanne , gonkumaa itti hin seenu ” jedhe .
41010016	Daa'imman ifitti qabee , harka mataa isaanii irra kaayee ti isaan eeybise .
41010017	Yesuus amnaaf karaa irra buunaan , namtichi tokko gara isaa fiigee ti , fuula isaa duratti jilbiifatee , “ Yaa barsiisaa gaarii ! Jireenya bara baraa dhaaluuf maal godhuu tu ana irra jira ? ” jedhee ti gaafate .
41010018	Yesuus ammoo , “ Maaliif gaarii naan jetta ? Rabbii tokkicha malee , namni biraa gaariin tokko illeen hin jiru .
41010019	Heerri , ‘ Hin ajjeesin , hin ejjin , zinaa hin godhin , hin hatin , kijibaan nama irratti ragaa hin bahin , gowwoomsaa dhaan hin fudhatin , abbaa kee tii fi haadha tee tiif ulfina kanni ! ’ akka jedhu ni beeyta ” jedheeni .
41010020	Namtichi ammoo deebisee , “ Yaa barsiisaa ! Kana hundumaa huu , ijoollummaa kiyya irraa jalqabee raawwadhee tiin jira ” jedheeni .
41010021	Yesuus isa laalee ti jaalatee , “ Waa takkaa tu si irraa irrata . Deemii , waan qabdu hundumaa gurgurii tii , warra deegaaf kanni , samii irratti badhaadhinni walitti siif qabama ; san booddee koottuu tii ana duukaa bu'i ! ” jedheeni .
41010022	Namtichi hogguu tana dhagaye , taajira diittaa waan tureef jecha , fuulli isa dottaattaatee , nahee ti achii deeme .
41010023	Hogguus Yesuus , naannawa isaa millatee ti barattoota isaa tiin , “ Warra taajirootaaf Mootummaa Rabbii seenuun heddu rakkoo dha ! ” jedheeni .
41010024	Barattoonni isaa , jecha isaa kana ni ajaa'iban . Yesuus ammoo ammaas deebisee , “ Joolle ! [ Warra taajiroota qabeenya isaanitti if amananiif ] Mootummaa Rabbii seenuun isaaniif akkam rakkoo dha !
41010025	Taajirri tokko Mootummaa Rabbii seenuu irra , gaalli qaawa lilmee keeysaan hulluuquu tu irra sablata ” jedhe .
41010026	Tuniis hedduu dha isaan ajaa'ibsifte , “ Akkana taanaan eenyuu tu najaa-bahuu dandaya ree ? ” waliin jedhan .
41010027	Yesuus ammoo isaan laalaa , “ Tun namaaf hin dandayamtu , ammoo Rabbi hin dhibdu ; Rabbi waan hundumaa ni dandaya ” jedheeni .
41010028	Phexiroos as irratti , “ Kunoo nuti waan hundumaa dhiifnee si duukaa buunee ti jirra ” jedheeni .
41010029	Yesuus ammoo deebisee , “ Dhugumaan isinitti hima , eenyu illeen mana yookiin obboleeyyan dhiiraa yookiin obboleeyyan dhalaa yookiin haadha , yookiin abbaa , yookiin joollee , yookiin araddaa isaa anaa fi Wangeelaaf jecha kan dhiise ,
41010030	bara jireenya isaa keeysatti reebamuun irra geeysu illee , manneen , obboleeyyan dhiiraa , obboleeyyan dhalaa , haawwan , joollee , araddaas dachaa dhibba ni arkata , bara dhufuttiis jireenya bara baraatti ni gala .
41010031	Ammoo warra duraa kan tahan keeysaa , hedduun warra booddee tahuuf taa'u , warri booddee tiis dura tahu ” jedhe .
41010032	Isaan Yerusaaleem dhaquuf karaa seenan , Yesuus isaan dura deema ture . Barattoonni ni rifatan , warri isaan duukaa bu'aniis sodaachaa ti deemu turan . Inni warra kudha lamaan ammaas kophaatti achi baasee ti , waan isatti dhufuuf deemu isaanitti himuuu jalqabe ;
41010033	“ Kunoo Yerusaaleemitti ol bahuu keenya ! Ilmi Namaa luboota warra angafootatti , barsiisota seeraatti tiis dabarfamee ni kannama ; isaan ammoo du'a itti muranii , warra qomoo Israa'el hin tahinitti dabarsanii ti isa kannu ;
41010034	jarri itti ni hanjamu , itti ni tufu , ni tumu , ni ajjeesuus ; inni ammoo guyyaa sadih booddee du'aa ni ka'a ” jedheeni .
41010035	Yaaqoobii fi Yohannis ilmaan Zabdewos Yesuusitti dhihaatanii ti , “ Yaa barsiisaa ! Waanuma Si kadhannu akka nuuf gootu barbaanna ” jedhaniin .
41010036	Inni ammoo , “ Maal akkaan isiniif godhu barbaaddan ? ” isaaniin jedhe .
41010037	Hogguus isaan deebisanii , “ Durrii ulfina kee tii irra teeysee , nu tokko mirga kee tiin , kaan bitaa kee tiin akka teenyu nuuf kanni ! ” jedhaniin .
41010038	Yesuus ammoo , “ Waan kadhattanuu hin beeytan ! Geebaan ani dhugu isin dhuguu ni dandeeysanii ? Cuuphaan ani cuuphamuus isin cuuphamuu ni dandeeysuu ? ” isaaniin jedhe .
41010039	Isaan ammoo , “ Eeyye ni dandeenya ” jedhaniin . Yesuus ammoo , “ Geebaan ani dhugu , isiniis dhuguuf jiraattu , cuuphaan ani cuuphamuus isiniis cuuphamuuf deemtu .
41010040	Haa tahuu malee , mirga kiyyaan yookiin bitaa kiyyaan taa'uu , kan kannu anaa miti ; bakki kanneen warra qopheeyfamaniif tahu ” isaaniin jedhe .
41010041	Barattoonni hafan kurnan , hogguu waa'ee tanaa dhagayan , Yaaqoobii fi Yohannisitti aarutti ka'an .
41010042	Hogguus Yesuus ifitti isaan yaamee ti , “ Warri saboota addunyaa irraa bulchan , gooftummaa dhaan akka isaan cunqursan isinuu ni beeytu ; hooggantoonni gurguddoon isaanii tiis aangoo qaban , isaan irratti agarsiisu .
41010043	Isin jiddutti ammoo akkas hin tahu ; eenyu illeen isin keeysaa guddaa tahuu kan barbaadu , kaadamaa keeysan tahuu tu isa irra jira .
41010044	Eenyu illeen isin keeysaa , kan dura tahuu barbaadu , hundumaaf gabricha tahuu tu isa irra jira .
41010045	Ilmi Namaa illeen kaadamamuuf hin dhufne , namoota kaadamuu fi lubbuu isaa tiin namoota hedduu najaa baasuuf dhufe malee ” jedheeni .
41010046	Eegas Yerikoo dha dhufan . Hogguu Yesuus barattoota isaa tii fi namoota dila wajjiin Yerikoo dhaa bahee deemuuf ka'e , Barximeewos ilmi Ximeewos , dhoorto kadhattuun jaamaan tokko , karaa cinaa dha taa'a ture .
41010047	Yesuus nama Naazireet tahuu isaa hogguu dhagaye , iyyee , “ Yaa Yesuus ! Ilma Daawwid na maari ! ” jedhe .
41010048	Namoonni hedduun isa callisiisuuf oofan ; inni ammoo daranuu iyyaa , “ Yaa Ilma Daawwid , na maari ! ” jedhe .
41010049	Hogguus Yesuus dhaabbatee ti , “ As yaamaa ! ” jedhe . Isaaniis namticha jaamaa san yaamanii , “ Jabaadhuu , ka'i ! Si yaamaa ! ” jedhaniin .
41010050	Hogguus inni huccuu isaa if irraa darbee , utaalee ka'ee ti , gara Yesuus dhufe .
41010051	Yesuus ammoo , “ Maal akkaan siif godhu barbaadda ? ” jedheeni . Namtichi jaamaaniis deebisee , “ Ani arkuu dhaan barbaada yaa barsiisaa ! ” jedheeni .
41010052	Yesuus ammoo , “ Karaa kee bu'i , amantiin tee si fayyifte ! ” jedheeni . Hogguusuma ijji isaa banamteefi , inni niis Yesuus duukaa dha bu'e .
41011001	Yerusaaleem gahuuf dhihaatanii , Gaara Ejersaa jalatti Beetfaagee fi Bitaaniyaatti hogguu dhufan , Yesuus barattoota isaa keeysaa nama lama ergee ti ,
41011002	“ Mee ganda fuullee keeysan jiru kana dhaqaa tii , akkuma seentaniin , nyagoo harree tan takkaa namni irra hin taa'in hidhamtee ti agartuu ; hiikaa tii fidaa .
41011003	Namni tokko illeen yoo ‘ Maaliif tana gootu ? ’ jedhee isin gaafate , ‘ Gooftaa tu itti haajame , inni niis ammumaan tana deebisee as erga ’ jedhaan ! ” isaaniin jedhe .
41011004	Akkasitti isaaniis deemanii , nyagoo san ala karra duratti , tan karaa irraatti hidhaa arkanii ti hiikan .
41011005	Jarri achi dhaabbachaa turan tokko , “ Maal godhuuf nyagoo tana hiiku ? ” isaaniin jedhan .
41011006	Barattoonni ammoo waanuma Yesuus jedhe itti himan , jarri niis akkasitti deemuu hayyamaniif .
41011007	Nyagoo saniis gara Yesuus fidanii ti , huccuu isaanii irra kaayan ; inni niis irra taa'e .
41011008	Namoonni hedduun uffata isaanii , warri kaan ammoo dameelee baalaa , mukkeen dirree keeysaa irraa ciranii ti , karaa inni irra dabru irra afan .
41011009	Warri isa dura yaa'anii fi warri duukaa deeman , sagalee isaanii ol fudhatanii ti , “ Hosaanaa ! Inni maqaa Rabbii Gooytaa tiin dhufu galateeyfamaa dha .
41011010	Mootummaan Daawwid abbaa keenyaa tan dhuftu galateeyfamtuu dha ! Hosaanaa ol samii gubbatti ” jedhan .
41011011	Yesuus Yerusaaleem seenee , gara Beeytal Maqdas dhaqee ti , waan hundumaa laale ; galgalaawuu jalqabnaan barttoota kudha lamaan wajjiin bahee gara Bitaaniyaa ti deeme .
41011012	Guyyaa borumtii dhaa hogguu Bitaaniyaa bahan , Yesuus ni beelawe .
41011013	Muka habruu tan baala qabdu takka halaalatti arkee ti , firii irra barbaaduuf dhaqee hogguu bira gahe , baala malee waa takka irraa dhabe ; manziilli suniis kan habruun firii itti gootu hin turre .
41011014	Yesuus hogguus muka saniin , “ Nam tokko illeen asii achi gonkumaa firii si irraa hin nyaatin ” jedheeni ; barattoonni isaa tiis akkana jechuu isaa ni dhagayan .
41011015	Akkuma Yerusaaleem gahaniin , Yesuus hogguusuma Beeytal Maqdas seenee ti , warra achi keeysatti naggadan gadi baasuu dha jalqabe , miizzan warra maallaqa sharafuu tii fi barcuma dagalee kanneen warra himiimii gurguranii tiis ni kokombolche .
41011016	Nam tokko illeen shaqaxa baadhatee Beeytal Maqdas keeysa dabruu ni dhoorke .
41011017	Yesuus ummata barsiisuuf , “ ‘ Manni kiyya , saboota hundumaa fuu , mana kadhataa jedhamee ti yaamama ’ kan jedhu hin barreeyfamnee ree ? Isin ammoo holqa hattuu ti isa gootan ” isaaniin jedhe .
41011018	Luboonni warri angafoonninii fi barsiisonni seeraa tiis dubbii tana dhageenyaan , karaa isa ittiin balleeysan barbaadan ; barsiifni isaa garaa namoota hundumaa tuqee waan isaan harkiseef jecha , isa irraa ni sodaatu turan .
41011019	Hogguu galgalaawe , Yesuusii fi barattoonni isaa mandaricha keeysaa bahan .
41011020	Ganama barii odoo achiin dabraa jiranii , habruun sun hiddumaa kaaftee akka goggooyde arkan .
41011021	Phexiroos hogguus waan tahe yaadatee , “ Yaa barsiisaa ! Ilaali , habruun ati abaarte sun goggooydee ti jirti ” jedheeni .
41011022	Yesuus ammoo deebisee , “ Amantii Rabbi irratti qabaadhaa !
41011023	Dhugumaan isiniin jedha , namni garaa isaatti odoo hin mamin gaara kanaan , ‘ Ka'ii tii bahar keeysatti darbami ! ’ jedhee , wanni inni jedhees akka taatuuf yoo amane , ni tahaaf .
41011024	Kanaafiin isinitti hima ; waan kadhannaan gaafattan hundumaa , akka waan fudhatanitti lakkaawaa amanaa , isiniif tahaasi !
41011025	Kadhachuuf hogguu dhaabbattan , Abbaan keeysan kan samii irraa dilii teeysan akka isiniif oomfii godhuuf jecha , waa takka illee nama irratti yoo qabaattan , oomfii godhaaf ! [
41011026	Isin yoo namaaf oomfii godhuu baattan ammoo , Abbaan keeysan kan samii irraa tiis dilii teeysan oomfii isiniif hin godhu ] ” jedheeni .
41011027	Isaan ammaas Yerusaaleem dhaqan ; Yesuus Beeytal Maqdas keeysa odoo deddeemuu , luboonni warri angafoonninii fi barsiisonni seeraa , manguddoonni niis gara isaa ti dhufan .
41011028	Yesuusiin ammaas , “ Amrii maalii tiin tana hundumaa goota ? Yookiin tana hundumaa akka gootuuf eenyuu tu amrii tana siif kanne ? ” jedhaniin .
41011029	Yesuus ammoo deebisee , “ Anis dubbii takkaan isin gaafadha , anaaf deebisaa ! Aniis amrii maalii tiin tana hundumaa akkaan godhu isinitti niin hima .
41011030	Cuuphaan Yohannis cuuphe , Rabbi biraa hi moo , nama biraa ajajame ? Mee anaaf deebisaa ! ” isaaniin jedhe .
41011031	Isaan hogguus , “ Rabbi biraahi yoo jenne , ‘ Eegasuu isin maaliif isa hin amaninaa ree ? ’ nuun jedha , ” jedhanii ti walitti falaman .
41011032	Duuba , “ Nama biraa ajajame ” jennaa ree ? Tana akka hin jennees , ummanni hundinuu Yohannis nabiyyii tahuu isaa waan fudhataniif jecha , ummaticha ni sodaatu turan .
41011033	Kanaaf , “ Nuti hin beeynu ” jedhanii ti Yesuusiif deebisan . Yesuus ammoo , “ Eegasuu , aniis , tana hundumaa amrii maalii tiin akkaan godhu isinitti hin himu ” isaaniin jedhe .
41012001	Yesuus ammaas fakkeenyaan isaanitti dubbachutti ka'e ; “ Namtichi tokko mukkeen inabaa hedduu lafa isaa irra dhaabee , naannawa isaattiis dallaya dhagaa itti ijaaree , boolla firii isaa itti cunfan qotee , siree irra taa'anii eeganiiniis itti ijaare . Kana booda warra hojii inabaa beekutti kireeysee ti , imaltuu takka dhaqe .
41012002	Wayti oomishaa hogguu geeyse , firii mukkeen inabaa irraa , waa irraa fudhachuuf hojjataa isaa gara warra ooyruu inabaa kireeyfatanitti erge .
41012003	Isaan ammoo hojjataa san qabanii ti , tumanii ti harka duwwaa isa gadi dhiisan .
41012004	Ammaas hojjataa biraa ti isaanitti erge ; isaan ammoo mataa isaa fottooysanii ti , isaas sablisan .
41012005	Amma illee kan biraa ti itti erge , isa kana ammoo ni ajjeesan . Akkanumatti warra biraa tiis hedduu itti erginaan , hanga tokko tumanii ti , warra kaan ammoo ajjeesan .
41012006	Amma namni inni ergu tokkuma qofaa tu hafeef , ilma tokko kan inni jaalatu . ‘ Ilma kiyya ni kabaju ’ jedhee ti , hundumaa booda isa erge .
41012007	Warri ooyruu inabaa kireeyfatan sun ammoo , ‘ Dhaalaan isa kanaa , koottaa ni ajjeefnaa ! Dhaalli niis keenya taha ! ’ waliin jedhan .
41012008	Akkasitti isa fuudhanii ajjeesanii ti , reefka isaa tiis , ooyruu inabaa san keeysaa gadi baasanii ti darban .
41012009	“ Abbaan ooyruu inabaa sun maal godha laata ? Inni dhufee , warra kireeyfatan san ni dhabamsiisa , ooyruu inabaa saniis ammaas warra biraatti ni kireeyfata .
41012010	Isin Barreeyfama Qulqulluu keeysatti tana hin dubbifnee ? ‘ Dhagichi , najjaaroonni tuffatan , inni kan dhagaa mataa utubaa manaa qaceelchu tahe ;
41012011	tun dalagaa Gooytaa ti , ija teenya durattiis waanuma baasaa ti ’ kan jedhu barreeyfamee ti jira ” jedhe .
41012012	Hogguus fakkeenyi kun isaaniif jecha akka dubbate beekanii ti , Yesuus qabuuf yaalan ; haa tahuu malee , ummata san sodaaf , isa dhiisanii ti deeman .
41012013	Dubbii afaan isaa tii baatuun isa qabuuf jecha , Fariisotaa fi murna Herodis keeysaa jara tokko Yesuusitti ergan .
41012014	Warri ergamaniis dhufanii ti , “ Yaa barsiisaa ! Ati nama dhugaa akka taate nuti ni beeyna ; ‘ Namni maal naan jedha ? ’ jettee tiis hin sodaattu ; ati ammoo karuma Rabbii ti dhugaa dhaan barsiifta , namaas wal hin caalchiftu . Eegasuu Qeesaariif gibira baasuun seera moo seeraa miti ? Kafaluu tu nu irra jira moo kafaluun nu irra hin jiruu ? ” jedhaniin .
41012015	Inni ammoo fakkeeysummaa isaanii irratti beekee ti , “ Maaliif hillimatti na galchuuf na fitintu ? Akkaan laaluuf mee saaqa tokko anatti fidaa ! ” isaaniin jedhe .
41012016	Isaaniis itti fidan ; inni ammaas , “ Tun suuraa eenyuu ti ? Katabbiin tuniis tan eenyuu ti ? ” jennaan , isaan hogguus , “ Tan Qeesaari ” isaan jedhan .
41012017	Achi irratti Yesuus , “ Eegasuu waan Qeesaariif kannamuu qabu Qeesaariif kannaa ; waan Rabbiif kannamuu qabuus Rabbiif kannaa ! ” isaaniin jedhe ; jechi kuniis isaan ajaa'ibsise .
41012018	Eegasii Saduqoonni warri qiyaamaan hin jirtu jedhan , gara Yesuus dhufanii ti , gaaffii isa gaafatan .
41012019	“ Yaa barsiisaa ! ‘ Namni tokko niitii fuudhee ilmoo odoo irraa hin godhatin yoo du'e , obboleeysi isaa niitii san dhaalee shanyii obboleeysa isaa tiif haa magarsu , ’ jedhee Museen seera keeysatti nuuf barreeysee ti jira .
41012020	Kunoo , obboleeyyan dhiiraa torbaa tu ture ; inni angafni niitii fuudhe ti ; ilmoo odoo irraa hin godhatin du'e .
41012021	Inni lammeeysaaniis isii dhaalee , odoo ilmoo irraa hin godhatin du'e ; inni sadeeysaaniis akkasuma isii dhaalee ti irraa du'e .
41012022	Isaan torbanuu ilmoo irraa hin godhanne ; hundumaa booddee , dubartittiin ni duute .
41012023	Isaan torbanuu niitummaaf isii fuudhanii waan jiraniif , guyyaa qiyaamaa isaan keeysaa kamiif niitii tahuuf deemti ? ” jedhaniin .
41012024	Yesuus deebisee , “ Akkanatti dogongoruun keeysan , Barreeyfama Qulqulluu fi humna Rabbii tiis , beekuu dhaba keeysan irraa hii mitii ree ?
41012025	Qiyaamaa hogguu du'aa ka'an , akka maleeykoota Rabbii warra samii keeysaa ti tahu malee , hin fuudhan , hin heerumaniis .
41012026	Waa'ee warri du'an kaafamuu yoo tahe ammoo , Kitaaba Musee keeysatti , bakka inni waa'ee tusii bobawuu itti dubbate san , isin hin dubbifnee ? ‘ Ani Rabbii Abrahaam , Rabbii Yisihaaq , Rabbii Yaaqoobiis ’ jedhe .
41012027	Inni , Rabbii warra du'anii ti miti , Rabbii warra jiraatanii ti malee ; kanaaf hizaaba irra dogongortan ” isaaniin jedhe .
41012028	Barsiisota seeraa keeysaa tokko , falamaa isaanii dhagayee , ammaas Yesuus jawaaba gaarii akka deebiseefiis arkee , isaatti dhihaatee ti , “ Seera kam tu seerran hundumaa irra caala ? ” jedhee ti isa gaafate .
41012029	Yesuus deebisee ti , “ Seerri seera hundumaa irra caalu , ‘ Dhagayi , yaa Israa'el ! Gooytaan keenya Rabbi , Gooytaa tokkicha .
41012030	Atiis Rabbii kee Gooyticha , garaa kee hundumaan , lubbuu tee humdumaan , qalbii tee hundumaan , humna tee hundumaaniis jaalachuu qabda . ’
41012031	Inni lammeeysaan ammaas , ‘ Ollaa kee akka mataa keetitti jaaladhu ’ kan jedhuu dha . Seerri isaan kana irra caalu kan biraa hin jiru ” jedheeni .
41012032	Barsiisaan seeraa sun ammaas , “ Dhuga baanta yaa barsiisaa ! ‘ Rabbi tokkicha , isa malee kan biraa hin jiru ’ jettee dubbachuu dhaan sirritti ibsite .
41012033	Isaas garaa hundumaan , qalbii hundumaan , humna hundumaaniis jaalachuun , ollaa akka mataa ifiitti jaalachuun , walumaagala qalma gubamuu fi aarsaa hundumaa irra guddaa dha caala ” jedheeni .
41012034	Hikmaan , akka inni deebiseef hogguu arkees Yesuus , “ Ati Mootummaa Rabbii ti irraa fagoo miti ” isaan jedhe . Kana booddees nam tokko illeen gaaffii isa gaafachuuf ija hin jabaanne .
41012035	Beeytal Maqdas keeysatti Yesuus odoo barsiisuu irra jiruu ti , “ Barsiisonni seeraa ‘ Masiihiin ilma Daawwid ’ jechuu , akkamitti dandayan ?
41012036	Daawwid mataan isaa tuu , Ruuhal Qudusiin geggeeyfamee , ‘ Gooytichi Gooftaa kiyyaan , adawwii tee miila kee jala hangaan ani siif kaayuu gara harka mirgaa kiyyaan taa'i ! jedhee ti jira ’ jedhe .
41012037	Egaa , Daawwid mataan isaa tuu , ‘ Gooftaa kiyya ’ jedhee eega isa yaame , akkamitti ammoo ilma isaa taha ree ? ” jedhe . Hogguus ummata hedduu tu , gammachuu dhaan isa dhaggeeyfate .
41012038	Barsiisa isaa keeysatti Yesuus , “ Barsiisota seeraa warra uffata dhedheeraa uffatanii lafaan haraa olii-gad yaa'u , magaalaa keeysattiis namoonni gadi godhatanii akka nagaya isaan gaafatan jaalatan ,
41012039	akkasuma ammaas mana sagadaa keeysaa barcuma ol'aanu , bakka fanxaziyyaa keeysattiis bakka ulfinaa warra filatan irraa if eegaa !
41012040	Isaan kun warra waan gursummeeytiin qabdu harkaa fixanii , fakkeeysuuf ammoo kadhata isaanii dheeressanii dha . Warra akkanaa kana irratti adaba keeysaa caalaa tu itti murama ” jedhe .
41012041	Gaaf tokko Yesuus fuullee mudaaya buusii taa'ee ti , hogguu namoonni horii mudaaya buusii san keeysatti naqan ni ilaala ture ; namoonni warri taajiroonni hedduun horii hedduu dha keeysa naqan .
41012042	Gursummeeytiin deeyduun takkaas dhuftee ti , maallaqa jibir hanga saantiima lamaa tahu mudaaya san keeysa buufte .
41012043	Hogguus inni barattoota isaa yaamee ti , “ Dhugumaan isinitti hima ! Gursummeeytiin deeyduun tun warra mudaaya buusii san keeysa horii buusan hundumaa irra caalaa buuftee ti jirti .
41012044	Isaan kanneen hundinuu , horii nafaqaa isaanii irraa hafee ol kaayatan keeysaa , mudaaya buusii keeysa buusan ; isiin tun ammoo , hiyyummaa isii irraa , waanuma nafaqaaf qabdu hundumaa huu , mudaaya keeysa buufte ” jedhe .
41013001	Akkuma Yesuus Beeytal Maqdas keeysaa baheen , barattoota isaa keeysaa tokko , “ Yaa barsiisaa , dhagaa gurguddaa kanneen , ijaarsa darbii babbareedaa kanaas mee daawwadhu ! ” isaan jedhe .
41013002	Yesuus deebisee , “ Darbii gurguddoo kanneen agartaa ? Odoo diigamee hin jigin , bakka tanatti dhagaan tokko illeen , dhagaa biraa irratti kan hafu , hin jiraatu ” jedheeni .
41013003	Yesuus Gaara Ejersaa gubbaa , fuullee Beeytal Maqdasiin odoo taa'uu ti , Phexiroos , Yaaqoob , Yohannisii fi Indiriiyaas kophaatti isa gaafatan ,
41013004	“ Kun yoom akka tahu , nutti himi . Wanni kanneen hundinuu , wayta raawwatamuuf dhihaatan , milikkinni isaa maali ? ” jedhaniini .
41013005	Yesuus ammoo , “ Nam tokko illeen akka isin hin dogongorsiifne if eegaa !
41013006	Warra hedduu dha , ‘ Ani Kiristoosi ’ jechaa , warri maqaa kiyyaan dhufuuf taa'u , namoota hedduus ni dogongorsiisu .
41013007	Duulaa fi oduu duulaa tiis hogguu dhageeysan hin nahinaa , kanneen tahuu tu isaan irra jira ; haa tahuu malee , amma illee dhumti hin geenye .
41013008	Sabni saba irratti , mootummaaniis mootummaa irratti ni ka'u ; sossoohuun lafaa bakka adda addaatti , abaariis ni taha ; wanni kanneen ammoo jalqaba cimiimmuu ti .
41013009	“ Ammoo if eeggadhaa , isaan , yaa'ii garaa garatti dabarsanii isin ni kannu , manneen sagadaa keeysattiis ni garafamtu . Anaaf jettanii fuula bulchaa biyyaa , fuula mootootaa duraas ni dhaabbattu ; kuniis ragaa isaanitti ni baha .
41013010	Duraan dursee Wangeelli saba hundumaa fuu lallabamuu dha qaba .
41013011	Hogguu qabamtanii mana firditti geeyfamtan , maal jenna irratti duraan itti hin cinqaminaa ! Waanuma hogguma sanitti isiniif kannamu dubbadhaa malee ; bar isinii mitii warri dubbattan , Ruuhal Qudusii tu dubbata malee .
41013012	Hogguus , obboleeysi obboleeysa du'aaf dabarsee ni kanna , abbaaniis ilmoo isaa , joolleeniis haawwan isaanii irratti aaqqawanii isaan ni ajjeesisu .
41013013	Anaaf jecha nama hundumaa biratti warra jibbamtan ni taatu ; namni hanga dhumaatti jabaatee dhaabbatu ammoo naja baha ” isaaniin jedhe .
41013014	Yesuus itti furee , “ Inni jibbisiisaan bakka xaahara najisu sun , bakka isaaf hin malle dhaabbachuu isaa hogguu agartan - namni kana dubbisu haa hubatu ! - warri Yihudaa jiran gara gaarotaatti haa baqatanii !
41013015	Namni abaada isaa keeysa jiru , deebi'ee waa fudhachuuf mana ol hin seenin .
41013016	Lafa qotiisaa kan jiruus huccuu isaa fudhachuuf hin galin .
41013017	Ammoo dubartoota ulfaa tii fi warra hoosisaniif guyyoonni sun akkam sodaachisoo dha .
41013018	Haa tahu malee , kun , manziila gannaa keeysa akka hin taaneef kadhadhaa !
41013019	Guyyoonni sun guyyoota rakkinaa ti tahu ; rakkinni akkasii tiis , eega Rabbi lafaa uumee jalqabee hanga ammaatti takkaa hin taane , deebi'ee tiis hin tahu .
41013020	Rabbi Gooytaan , guyyoota san odoo gabaabsuu baatee , namni tokko illeen irraa hin hafu ture ; amma ammoo warra filatamoo , kanneen inni ifiif fileef jecha , guyyoota san ni gabaabsa .
41013021	Hogguus namni , ‘ Kunoo , Masiihi as jira ! Kunoo , inni achi jira ! ’ yoo isiniin jedhe hin amaninaa .
41013022	Masiihonni sobaa tii fi nabiyyoonni sobaa ka'anii , silaa waan dandayamuuf tahee , warra Rabbiif filataman illee dogongorsiisuuf , milikkitaa fi baasa adda addaa ni agarsiisu .
41013023	Isin ammoo akeekkadhaa ! Ani kunoo duraan dursee waan hundumaa isinitti himee tiin jira ” jedheeni .
41013024	Yesuus itti dabalee , “ Guyyootuma san keeysatti , rakkina kana booddee , ammoo aduun ni dukkanooyti , jiini niis ifa isaa hin kannu .
41013025	Urjoonni , samii irraa ni harca'u , haalli eemara bantii samii ni roorra'a .
41013026	Hogguus Ilmi Namaa humna guddaa dhaan ulfinaaniis duumeeysaan odoo dhufuu ni arku .
41013027	Inni ammoo maleeykoota isaa samii irraa ergee , warra Rabbiif filataman qilleensa afran irraa , ammaas xarafa lafaa irraa hanga xarafa bantii samitti walitti ni qaba ” jedhe .
41013028	Yesuus amma ammoo , “ Muka habruu fakkeenya godhaa tii irraa baraa ! Dameen isii quqquuyxee baala hogguu fiilsiftu , birraan akka dhihaate ni hubattu .
41013029	Akkasumatti isiniis , wanni kanneen hundinuu tahuu isaa hogguu agartan , akka inni balbalatti dhihaate beekaa !
41013030	Dhugumaan isinitti hima , wanti tun hundinuu hanga raawwatamanitti , dhaloonni kun hin dabru .
41013031	Samii fi dachiin dabruuf taa'u ; qoowliin tiyya ammoo gonkumaa hin dabartu ” jedhe .
41013032	Yesuus itti furee , “ Guyyaa san yookiin za'aa san ammoo , Abbaa kiyya qofaa tu beeka malee , maleeykoonni samii irraa , Ilmi niis , namni tokko illeen hin beeku .
41013033	Akeekkadhaa , dammaqaas ! Za'aan sun yoom akka geeysu hin beeytan .
41013034	Kun akka nama mana isaa dhiisee , imaltuu fagoo dhaquuf ka'ee ti . Inni hojjatoota isaa tiif itti gaafatama kannee , matumatti hojii adda addaa isaanitti kanne ; karra eeyduu dhaan ammoo ‘ Hin dagatin dammaqi ! ’ jedhee ti ajaje .
41013035	Eegasuu dammaqaa ! Abbaan manaa yoom akka dhufu , galgala dhufaa fi halkan waarii dha dhufaa , iyyansa lukkutti dhufaa fi ganama dhufaa hin beeytan .
41013036	Dingatuma dhufee , odoo isin rafaa jirtanii akka isin hin agarre ,
41013037	waanumaan isiniin jedhu tanaan , nama hundaaniis jedha , dammaqaa ! ” isaaniin jedhe .
41014001	Ayyaanni Bira Dabruu tii fi Ayyaanni Qiinxaa Maattiraat guyyaa lamatti galee ti ture . Luboonni warri angafoonninii fi barsiisonni seeraa , heelaa ittiin Yesuus qabanii ajjeesan ni barbaadu turan .
41014002	Isaan ammaas , “ Ummanni rabshaan akka hin kaaneef , wayta ayyaanaa irratti tana godhuun hin tahu ” jechaa ti turan .
41014003	Yesuus ammaas , Bitaaniyaa mana Simoon , dhukkuba coraa tiin gaddaafamee keeysa , maadditti dhihaatee odoo jiruu , dubartiin takka axira aslii tan hedduu qaalii , naardoos irraa tan tolfatamte , bilqaaxatti qabattee ti dhufte ; isiin bilqaaxa san caphsitee ti , axira san mataa Yesuus irratti dhangalaafte .
41014004	Warra achi turan keeysaa hangi tokko if keeysatti dallanuu dhaan , “ Axirri kun maaliif istiraafame ?
41014005	Axirri kun qarshii dhibba sadih caalaatti gurguramee , warra hiyyeeysootaaf kannuu ni dandayama ture ” waliin jedhan ; isii dhaaniis hedduu dha lolan .
41014006	Yesuus ammoo , “ Irraa usaa ! Maaliif isii cinqitan ? Isiin waan gaarii dha anaaf goote .
41014007	Warra hiyyeeysoota wayta hundumaa if biratti arkattu , hogguu feetaniis isaan gargaaruu ni dandeeysan ; ana taanaan ammoo , wayta hundumaa if biratti na hin arkattan .
41014008	Isiin waan godhuu dandeeysu gootee ti jirti ; jasada kiyyaas duraan dursitee awwaalchaaf axira dibdee ti jirti .
41014009	Ani dhugumaan isiniin jedha , guutuma addunyaa , bakkuma Wangeelli itti lallabametti , wanti isiin goote tun yaaddannoo isii tiif jecha ni dubbatama ” jedhe .
41014010	Hogguus Yihudaan Keriyot , kan barattoota kudha lamaan keeysaa tokko ture sun , Yesuus dabarsee isaanitti kannuuf gara luboota warra angafootaa ti dhaqe .
41014011	Isaan tana dhagayuuf gammadanii , horii isaaf kannuuf wa'ada galan ; akkasitti Yihudaan dabarsee isa kannuuf carraa qunnamtii gaarii barbaadaa ti ture .
41014012	Jalqaba guyyaa Ayyaana Qiinxaa Maattiraat irratti , hoolaa Bira Dabruu qaluun aadaa waan tureef jecha , barattoonni isaa , “ Hoolaa Bira Dabruu akka nyaattuuf eeysa dheeynee akka siif qopheeysinu barbaadda ? ” jedhanii ti Yesuus gaafatan .
41014013	Hogguus inni barattoota isaa keeysaa nama lama ergee , “ Mandaricha seenaa tii ! Namticha okkotee bishaanii baadhate tokkoo tu isin qunnamaa , isa duukaa deemaa !
41014014	Manuma namtichi seenu sanitti , abbaa manaa tiin , ‘ Manni keeysummaa kiyya , kaniin ani barattoota kiyyaan wajjiin , keeysatti Hiraata Bira Dabruu itti nyaadhu eeysa ? siin jedha barsiisaan ’ jedhaan !
41014015	Namtichi hogguus mana guddaa tokko qallaa gubbatti , kan meeshaa manaa tiin guutamee afame isin agarsiisa . Achitti nuuf qopheeysaa ! ” jedheeni .
41014016	Barattoonni sun karaa bu'anii magaalaa seennaan , akkuma inni isaanitti hime san tahee ti arkanii ti , achitti Hiraata Bira Dabruu qopheeysan .
41014017	Hogguu galgalaawe Yesuus barattoota isaa kudha lamaan wajjiin dhufe .
41014018	Maadditti taa'anii nyaachaa odoo jiranii ti Yesuus , “ Dhugumaan isiniin jedha , isin keeysaa , tokko kan anaa wajjiin nyaachutti jiru , dabarsee ti na kannuuf taa'a ” jedhe .
41014019	Isaan hogguus nahanii , tokko tokkoon wal duukaa , “ Wahi anaa ree ? Anaa miti gaa ! ” isaan jedhan .
41014020	Inni ammoo , “ Kudha lamaan keeysaa tokko , isa kan anaa wajjiin biddeena qorii keeysatti tuqatuu dha .
41014021	Ilmi Namaa illeen , akkuma isa laalchisuu dhaan barreeyfameefitti du'aaf deema ; ammoo namticha Ilmi Namaa harka isaa tiin dabarfamee kannamuun saniif magan ! Namtichi sun odoo dhalachuu baate irra wayyaaf ture ” isaaniin jedhe .
41014022	Nyaata irra odoo jiranii , Yesuus biddeena fuudhee ti , eeybisee , kukkutee tiis , barattoota isaa tiif laatee , “ Fudhadhaa , kun jasada kiyya ! ” jedhe .
41014023	Kana booddee ammaas , geebichaas fuudhee ti , galata galchee , isaaniif kanne ; isaan hundi niis geebicha keeysaa ni dhugan .
41014024	Inni ammaas , “ Kun dhiiga irbuu kiyya , kan namoota hedduuf dhangala'ee dha .
41014025	Dhugumaan isinitti hima , hanga guyyaa gaafaan ani Mootummaa Rabbii keeysatti haaraya dhugutti , deebi'ee firii inabaa irraa , gonkumaa hin dhugu ” jedheen .
41014026	Faarfannaa galataa eega faarfatan booddee , gara Gaara Ejersaatti ol bahan .
41014027	Hogguus Yesuus , “ Isin hundinuu ana irraa dheeysuuf deemtu . ‘ Ani tiiysituu niin dhawa , hoolonni niis ni bittimfamu ’ jedhamee barreeyfamee ti jira .
41014028	Ergaan du'aa kaafame booddee ammoo , isin dura gara Galiilaa niin deema ” isaaniin jedhe .
41014029	Phexiroos hogguus , “ Isaan hundinuu si irraa yoo dheeysan illee , ani si dhiisee hin dheeysu ! ” isaan jedhe .
41014030	Yesuus ammoo , “ Dhugumaan siin jedha , edanuma lukkuun odoo hoggu lama hin iyyin , ati hoggu sadih na ganta ” isaan jedhe .
41014031	Inni ammoo afaan jabaatee ti , “ Sii wajjiin du'uun illeen yoo na barbaachifte , gonkumaa si hin ganu ” jedhe ; warri kaan hundi niis akkasuma jedhan .
41014032	Getesemaanee bakka jedhamu tokkoo dhaqan ; Yesuus barattoota isaa tiin , “ Hangaan ani kadhannaa godhu asuma tattaa'aa ! ” jedheeni .
41014033	Phexiroos , Yaaqoobii fi Yohannis ifiin wajjiin fuudhe ; akka jabaa hiraaree sodaachuu dha jalqabe .
41014034	Isaaniin ammoo , “ Lubbuun tiyya hanga du'aatti heddu cinqamte ; isin mee as turaa tii , dammaqoos tahaa ! ” jedheeni .
41014035	Waa xiqqoos isaan irraa achi hiiqee ti , adda isaa tiin lafa gahee , yoo dandayame , waytiin tun akka isa irra dabartuuf kadhate ,
41014036	“ Yaa Abbaa , waa halle siif ni dandayamaa tii ; geeba hiraar kana ana irraa fuudhi ! Ammoo fedha koo odoo hin tahin , fedhiin tee haa taatu ” jedhe .
41014037	Deebinaan rafanii ti isaan arkee , Phexiroosiin , “ Yaa Simoon ! Ni raftaa ? Za'aa takkaaf illee dammayxee taa'uu hin dandeenyee ?
41014038	Fitinatti akka hin galleef dammaqaa tii , kadhadhaa ! Ruuhaan illeen qophee dha , foon namaa ammoo dadhabaa dha ” jedhe .
41014039	Ammaas achi hiiqee ti , kadhatuma duraa san irra deebi'ee ti kadhate .
41014040	Deebi'ee hogguu dhufees odoo isaan rafanii ti arke ; ijji isaanii hedduu itti ulfaattee ti turte ; maaluma akka isaaf deebisan wallaalan .
41014041	Marraa sadeeysaaf dhufe , “ Amma illee boqattaniituma rafutti jirtuu ? Ni gaha , waytichi gahee ti jira ; kunoo , Ilmi Namaa harka dilaawootaatti kannamuu isaa ti .
41014042	Ka'aa haa yaanuu ! Dabarsee na kannaan koo , kunoo , dhufaa ti jira ! ” isaaniin jedhe .
41014043	Oduma Yesuus tana dubbachaa jiruu , kunoo Yihudaan , warra kudha lamaan keeysaa tokko kan ture , isaanitti as bahe . Isa wajjiiniis luboota warra angafoota , barsiisota seeraa tii fi manguddoota biraa warri ergaman , habalee fi jirma qabatanii ti dhufan .
41014044	Inni dabarsee Yesuus kannuuf deemuus duraan dursee milikkitaaf , “ Namtichiniin ani dhungadhu isaa ! Qabaa tii waardiyyaan eegaa , fuudhaa deemaa ! ” jaraan jedhee ti ture .
41014045	Yihudaan akkuma achi gaheen Yesuusitti dhaqee , “ Yaa barsiisaa koo ! ” jedhee ti isa dhudhungate .
41014046	Jarri hogguus qacam godhanii ti Yesuus qaban .
41014047	Warra cinaa dhaabbatan keeysaa tokko habalee isaa luqqifatee ti , gabricha angafa lubootaa rukutee , gurra irraa kute .
41014048	Yesuus ammoo , “ Akka warra shiftaa qabuuf bahanitti , ana qabuuf habalee dhaa fi jirmaan yaatanii ?
41014049	Guyyuu isinuma jiddutti , Beeytal Maqdas keeysatti barsiisaa tiin ture , isin ammoo hogguus ana hin qabne ; amma ammoo wanti Barreeyfamni Qulqulluun jedhan raawwatamuun irra jira ” jedheeni .
41014050	Hogguus barattoonni hundinuu dhiisanii ti isa irraa dheeysan .
41014051	Hogguus dargaggeeysi tokko , huccuu quncee qoonxar takka qofa if irra buusee ti , Yesuus duukaa deeme ; jarri niis isa qaban .
41014052	Inni ammoo huccuu san harka isaanitti dhiisee qullaa fiigee ti harkaa bahe .
41014053	Isaan Yesuus gara angafa lubootaa ti geeysan ; luboonni warri angafoonni hundinuu , manguddoonni , barsiisonni seeraa tiis achitti walitti qabamanii ti turan .
41014054	Phexiroos hanga abaada mana angafa lubootaa gahutti , irraa fagaatee ti Yesuus duukaa deeme , achiis waardiyyoota wajjiin taa'ee ti ibidda oowwifata ture .
41014055	Luboonni warri angafoonni , guutummaan yaa'ii warra Yihudootaa tiis Yesuus ajjeesuuf ragaa qabatamaa tahe isa irratti arkachuuf ni barbaadu turan , ammoo ragaa tokko illee hin arkanne .
41014056	Namoonni hedduun , ragaa cubbuu isa irratti bahan illee , ammoo dubbiin isaanii duraa wal dhooyte .
41014057	Hangi tokko ka'anii , ragaa cubbuu isa irratti bahuu dhaan ,
41014058	“ ‘ Beeytal Maqdas harkaa namaa tiin hojjatame kana jiysee , guyyaa sadihitti kan biraa kan harka namaa tiin hin hojjatamin niin ijaara ’ jechuu isaa dhageenyee ti jirra ” jedhan .
41014059	Haa tahu malee , hogguus illee wanti isaan dubbatan duraa wal dhabe .
41014060	Hogguus angafni lubootaa hunduma isaanii dura dhaabbatee ti , “ Waan jarri kun si irratti ragaa bahan kanaaf jawaaba tokko illee hin qabduu ? ” jedhee ti Yesuus gaafate .
41014061	Inni ammoo caluma jedhe malee , jawaaba tokko illee hin laanneef . Angafni lubootaa ammaas , “ Ati Masiihicha , Ilma Rabbii galateeyfamaa tii ? ” jedhee ti isa gaafate .
41014062	Yesuus ammoo , “ Eeyye ani isuma ; Ilma Namaa tiis , kan harka mirgaa humna-qabeeysaa tiin taa'ee , duumeeysa samii keeysaa tiin odoo dhufuu arkuuf jiraattu ” jedheeni .
41014063	Hogguus angafni lubootaa sun aaree uffata isaa tarsaasee ti , “ Amma ammoo ragaa maali nu barbaachisa ?
41014064	Rabbi arrabsuu isaa isinuu kunoo dhageeysanii ti jirtuu ! Maal isinitti fakkaata ? ” jedhe . As irratti isaan hundinuu ajjeefamuun akka isa irra jiru itti murteeysan .
41014065	Namoonni hangi tokko isatti tufan , ija isaa tiis hidhanii ti , isa dummucanii , “ Eenyuu tu si dummuce ? Nabiyyummaa tee tiin nutti himi ! ” isaan jechu turan ; warri waardiyyoonni niis isaan harkaa fudhatanii ti isa kakkabalan .
41014066	Phexiroos amma illee abaaduma keeysa odoo jiruu , wandaqoottan angafa lubootaa keeysaa takka dhuftee ,
41014067	Phexiroos ibidda oowwifachutti jiru agartee , qalbiin isa laaltee ti , “ Atiis nama Yesuus Naazireet saniin wajjiin turee mitii ? ” jetteeni .
41014068	Inni ammoo , “ Ani hin beeku , wannummaan ati jettuu huu , anaaf hin galu ! ” jedhee ti inkaaree ; ka'ee ti , gara karra moorichaatti gadi bahe ; [ hogguus lukkuun iyyite ] .
41014069	Wandaqtittiin isa achitti agartee ti , ammaas warra achi dhadhaabbataniin , “ Namtichi kuniis isaan keeysaa tokko ” jette .
41014070	Inni ammoo ammaas ni inkaare . Waa xiqqo booddee ammaas warri achi dhadhaabbatan Phexiroosiin , “ Atiis nama Galiilaa waan taateef , dhuguma isaan keeysaa tokko tahuun tee mirkana ” isaan jedhan .
41014071	Inni ammoo , “ Namtichuma isin jettan kanaa huu , ani hin beeku ” jedhee ti if abaaruu fi kakachutti jalqabe .
41014072	Hogguusuma lukkuun lamada iyyite ; Phexiroos hogguus Yesuus , “ Lukkuun hoggu lama odoo hin iyyin , ati hoggu sadih na kaadda ” waan isaan jedhee ture san yaadatee , booyichaan lafatti if darbe .
41015001	Akkuma lafti bariiteen luboonni warri angafoonni , manguddoonninii fi barsiisonni seeraa guutummaan yaa'ii warra Yihudootaa hundinuu , Yesuus irratti marihatan ; kana booddee isa hidhanii geeysanii , Philaaxositti dabarsanii ti kannan .
41015002	Philaaxos , “ Ati mootii Yihudootaa tii ? ” jedhee ti isa gaafate ; inni ammoo , “ Eeyye , akkuma atuu jette ” jedhee ti deebiseef .
41015003	Luboonni warri angafoonni waan hedduu dhaan isa kasasan .
41015004	Philaaxos ammaas , “ Kunoo , waan hedduu dhaan si kasasaa ti jiruu , waan jawaabdu hin qabduu ree ? ” jedhee ti Yesuus gaafate .
41015005	Yesuus ammoo eegasii jawaaba tokko illee hin deebifneef ; tun ammoo Philaaxos ni ajaa'ibsifte .
41015006	Philaaxos Ayyaana Bira Dabru irratti , warra hidhaman keeysaa nama tokko kan isaan , “ Nuuf gadi dhiisi ” jedhanii gaafatan , gadi ni dhiisa ture .
41015007	Warra rabshaa kaasanii nama ajjeesanii hidhaman keeysaa tokko , Barabbaas kan jedhamuu tu ture .
41015008	Hogguus namoonni gara mana mootummaatti ol bahanii ti , waan dur gochaafii ture akka isaaniif raawwatuuf Philaaxos kadhachutti ka'an .
41015009	Philaaxos ammoo deebisee , “ Mootii Yihudootaa akkaan gadi isiniif dhiisu barbaadduu ? ” isaaniin jedhe .
41015010	Philaaxos ifumaa fuu , luboonni warri angafoonni hinaaffaa dhaan dabarsanii akka isa kannan hubatee ti ture .
41015011	Luboonni warri angafoonni ammoo , isaa mannaa , Barabbaas gadi nuuf dhiisi , akka jedhaniif namoota itti tuqan .
41015012	Ammaas Philaaxos , “ Eegasuu namticha mootii Yihudootaa jettanii yaamtan san hoo , maal haa godhu ree ? ” jedhee ti isaaniif deebise .
41015013	Isaaniis , “ Isa fannisi ! ” jedhanii ti iyyan .
41015014	Philaaxos ammoo , “ Maaliif ? Maal balleeyse ? ” isaaniin jedhe ; isaan ammoo , “ Isa fannisi ! ” jedhanii ti daranuu iyyan .
41015015	Philaaxos hogguus namoota gammachiisuuf jecha , Barabbaas gadi isaaniif dhiise ; Yesuus ammoo garafsiisee , akka fannifamuuf dabarsee ti isa kanne .
41015016	Warri loltuu dhaa eegasii , Yesuus gara mana mootummaa sanitti ol galchanii ti , murna loltuu warra hafaniis hundumaa walitti yaaman .
41015017	Uffata jaanoo dhaa Yesuusitti uwwisanii , gonfoo qoree irraa hojjatanii ti , mataa isaa irra kaayan .
41015018	Ammaas , “ Akkami ree , yaa mootii Yihudootaa ! ” jedhanii ti hanjamaan itti qoosutti ka'an .
41015019	Ulee dhaan mataa isaa ni rukutan , irrattiis ni tufan , jilbiifatanii ti sagadaniif .
41015020	Isaan eega itti qoosan booddee , uffata jaanoo san irraa baasanii ti , huccuu isaa deebisanii ti itti uwwisan ; kana booddee isa fannisuuf gadi baasan .
41015021	Namtichi Qareenaa , kan maqaan isaa Simi'oon jedhamu tokko , abbaa Iskindroosii fi Ruufoos , odoo lafa qotiisa isaa irraa gala deemuu ti isaanitti dhufe ; isaan ammoo fannoo Yesuus akka baadhatuuf isa dirqan .
41015022	Yesuusiis , Golgootaa bakka jedhamu geeysan ; “ Golgootaa ” jechuun “ Bakka lafee mataa ” jechuu dha .
41015023	Isaan hogguus cunfaa inabaa , tan qumbii dhaan makamte , Yesuusiif kanninaan , inni fudhachuu dha dide .
41015024	Hogguus jarri isa ni fannisan ; uffata isaa ammoo addaan hirachuuf , matatti waan isaan gahu beekuuf , hixaa dha darbatan .
41015025	Za'aan isa itti fannisaniis waaree dura za'aa sagalitti ture .
41015026	Yakka inni ittiin kasasame mullisuufiis , “ Kun mooticha Yihudootaa ti ” kan jedhu mataa isaa gararraatti barreeyfamee ti ture .
41015027	Isaa wajjiin ammaas saamtoota lama , tokko mirga isaa tiin , kaaniis bitaa isaa tiin fafannisan . [
41015028	Hogguus waan Barreeyfamni Qulqulluun , “ Inni warra seera caphsutti lakkaawame ” jedhu ni raawwatame ] .
41015029	Warri achiin dabraniis mataa isaanii lulanii ti , “ Ajab ! Ha mumaa kan Beeytal Maqdas jiysitee guyyaa sadihitti ijaartu !
41015030	Mee ifuu najaa baasii ! Fannoo irraa hiis gadi bu'i ! ” jedhanii ni arrabsu turan .
41015031	Luboonni warri angafoonninii fi barsiisonni seeraa tiis akkasumatti wal-faraqaa isatti hanjaman , “ Inni namoota biraa najaa baasee ti jira , ifii isaa ammoo , najaa baasuu hin dandayu .
41015032	Masiihichi mooticha Israa'el tahe kun , akka nuti agarree isatti amannuuf , amma fannoo irraa gadi haa bu'uu ! ” jedhan ; warri isaa wajjiin fannifamaniis ammaas isa ni arrabsu turan .
41015033	Guyyaa waaree irraa jalqabee hanga za'aa sadihitti dukkanti hunduma irra wal geeyse .
41015034	Za'aa sadih irratti Yesuus sagalee guddaa dhaan , “ Elohii , Elohii lamaa sabaktanii ? ” jedhee ti yaammate ; kuniis , “ Rabbii koo , Rabbii koo , maaliif na dhiifte ? ” jechuu dha .
41015035	Warra achi dhaabbatan keeysaa hangi tokko tana dhageenyaan , “ Dhagayaa kunoo , Eliyaas yaammataa ” jedhan .
41015036	Hogguus isaan keeysaa namtichi tokko fiigee ti , cunfaa inabaa tan kal qabu , waan bishaan xuuxxu takkatti guutee , uletti kaayee , akka inni dhuguuf itti kannee ti , “ Eliyaas fannoo irraa gadi isa buusuuf yoo dhufe , mee ni ilaallaa , itti dhiisaa ! ” jedhe .
41015037	Yesuus sagalee guddoo dhaan iyyee ti , lubbuun Isa keeysaa baate .
41015038	Waytuma san , golgaan Beeytal Maqdas , olii hanga gaditti , bakka lamatti addaan baqaqe .
41015039	Ammaas abbaan dhibbaalaa , kan achi fuula Yesuus dura dhaabbatu tokko , hogguu iyyansa isaa dhagayee , akka lubbuun isaa isa keeysaa itti baate hubate , “ Namtichi kun dhuguma Ilma Rabbii ti ture ” jedhe .
41015040	Dubartoonni hangi tokko , halaalaa ni daawwatu turan ; isaaniis , Maariyaam Magdalaa , Maariyaam haadha Yaaqoob quxisichaa tii fi tan Yosees , ammaas Salomeeniis turan .
41015041	Isaan kun warra Galiilaa irraa isa duukaa bu'anii , isa tajaajilaa turanii dha ; ammaas dubartoonni biraa hedduun , kanneen isaa wajjiin Yerusaaleemitti ol bahaniis , achi turan .
41015042	Borumtii Sanbata waan tureef , namoonni guyyaa saniif qophaawu irra turan ; galgalti dhihaannaan ,
41015043	yaa'ii warra Yihudootaa keeysatti , miseensa kabajamaa , Yoseef kan jedhamu nama magaalaa Armaatiyaa tokkoo tu ture . Namtichi kun , kan ifumaa fuu dhufa Mootummaa Rabbii abdachaa turee dha , inni ija-jabinaan Philaaxos bira dhaqee ti , reefka Yesuus kadhate .
41015044	Philaaxos ammoo , duruun du'uu isaa dhageenyaan , ajaa'ibee ti ; hogguusuma abbaa dhibbaaleeysaa yaamee ti , akka inni duruun du'e isaa gaafate .
41015045	Akkasuma tahuu abbaa dhibbaaleeysaa irraa eega mirkaneeyfate booddee , reefka isaa Yoseefiif kannisiise .
41015046	Hogguus Yoseef huccuu quncee qoonxar irraa dhawamte bitee , reefka isaa fannoo irraa gadi buusee , huccuu saniin kafane . Holqa garaa dhagaa keeysatti tolfame tokko keeysa eega kaaye booddee , balbala qabrichaatti ammoo dhagaa dha gangalche .
41015047	Maariyaam Magdalaa tii fi Maariyaam haati Yosees , bakka reefki isaa kaayame arkan .
41016001	Sanbanni eega dabre booda , Maariyaam Magdalaa , Maariyaam haati Yaaqoob , Salomeeniis deemanii jasada meeyxaa Yesuus muuduuf axira bitatan .
41016002	Guyyaa jalqaba torbaanii , Dilbata , ganama bariisaa futtuqii aduutti , bakka qabrii dhaquuf yaa'an .
41016003	Karaa irratti ammoo , “ Eenyuu tu dhagicha balbala qabrii irraa nuuf garagalcha ? ” waliin jechaa ti turan .
41016004	Dhagaan sun hedduu guddaa dha ture ; ol jedhanii laalaan kunoo , dhagichi balbala qabrii irraa duruun garagalfamee ti arkan .
41016005	Qabricha keeysa akkuma ol seenaniin kunoo dargaggeeysa tokko , huccuu adii dheertuu , uffatee gara mirgaa tiin odoo taa'uu arkanii ti rifatan .
41016006	Inni ammoo , “ Abshir , hin birratinaa ! Isin Yesuus nama Naazireet isa fannifamee ture barbaaddu ; inni kunoo ka'ee ti jira ! As hin jiruu , laalaa , bakka isa ciibsanii turan .
41016007	Ammoo deemaa tii , barattoota isaatti Phexiroosittiis , ‘ Inni isin dura gara Galiilaa ti deema , akkuma isinitti hime sanitti achitti isa arkitu ’ jedhaa tii itti himaa ! ” isaaniin jedhe .
41016008	Isaan hedduu birratanii hollachaa waan turaniif , achi keeysaa bahanii ti dheefa orihan . Waan sodaataniif jechaas , nama tokkotti illee humaa hin himne .
41016009	Yesuus , guyyaa jalqaba torbaanii Dilbata , ganama bariisaa hogguu du'aa ka'e , dura Maariyaam Magdalaatti mullate ; Maariyaam tun tan inni ruuhaanota hamoo torba keeysaa baasee turee dha .
41016010	Isiin warra isaa wajjiin turan , kanneen nahanii booyutti jiranitti dheeyxee ti , tana isaanitti himte .
41016011	Isaan ammoo Yesuus jiraataa tahuu fi , akka isiin isa agartees , hogguu isii irraa dhagayan , hin amanne .
41016012	Kana booddee ammaas , jarreen lamaan tokko imaltuu odoo deemanii ti Yesuus uunkaa biraa tiin isaanitti mullate .
41016013	Jarreen kuniis deebi'anii ti warra hafanitti himan ; jarri ammoo , dubbii isaan kanaa tiis hin amanne .
41016014	Eegasii ammoo Yesuus , barattoota kudha tokkan , warra maadditti taa'anii jiranitti mullate . Jarri kanneen , warra eega inni du'aa ka'e booda arkanii isaanitti himan san , waan hin amaniniif jecha , amanti-dhablummaa isaanii tii fi mata-jabina isaanii tiif isaaniin lole .
41016015	Inni , “ Gara addunyaa hundumaa deemaa ! Uumama hundumaattiis Wangeela lallabaa !
41016016	Namni amane , ammaas kan cuuphame najaa dha baha ; nama hin amannetti ammoo firdii itti godhama .
41016017	Warra amanan duukaa milikkitoota kanneen tu isaan duukaa arkama ; isaan maqaa kiyyaan , ruuhaanota hamoo ni baasu , afaan haarayootaaniis ni dubbatu .
41016018	Bofa yoo harkaan qaban yookiin summii nama ajjeeftu yoo dhuganiis , isaan hin miidhu ; harka isaanii warra dhukkubsatoo irra ni kaahu , isaaniis ni fayyu ” isaaniin jedhe .
41016019	Yesuus Gooftaan , eega isaanii wajjiin dubbate booddee , gara samitti ol fudhatamee ti mirga Rabbii tiin taa'e .
41016020	Eegasii barattoonni deemanii ti bakka halletti Wangeela lallaban ; Gooftaan ammaas isaanii wajjiin hojjate , qoowlichaas milikkitoota arkamaniin ni mirkaneeyse .
42001001	Yaa kabajamaa Tewofilos ! Waa'ee dubbii nu jiddutti raawwatamte sanii , namoonni hedduun seeneysuuf yaalanii ti jiru .
42001002	Akkuma warri duruma irraa jalqabanii ragaa ijaa tii fi kaadamtoota qoowlichaa turan , nutti dabarsanitti ,
42001003	aniis jalqaba irraa kaasee qalbii dhaan waa hundumaa eegaan xiinxale booda , tartiibaan qindeeysee siif barreeysuun gaarii fakkaatee ti anatti mullate .
42001004	Kana gochuun kiyyaas , mirkanummaa waan barsiifamtee turte sanii akka beeytuufi .
42001005	Bara Herodis mootichi , Yihudaa bulchaa ture , warra luboota murna Abiiyaa keeysaa kan tahe , luba Zakkaariyaas kan jedhamu tokkoo tu ture ; niitiin isaa tiis shanyii luba Aroon irraahi , maqaan isii tiis Elsaabex jedhama .
42001006	Isaan lachuu heera Gooytaa tii fi seera isaa illaan maleetti raawwachaa , fuula Rabbii duratti warra jireenya qaceelaa jiraatu turan .
42001007	Haa tahu malee , Elsaabex dhabduu waan turteef jecha , ilmoo hin godhanne ; isaan lachuu tuu warra umriin lafa guure turan .
42001008	Faraqaan murna isaa geenyaan , gaaf tokko Zakkaariyaas warra kaanii wajjiin fuula Rabbii duratti hojii lubummaa isaa hojjachuuf dhihaate .
42001009	Akka aadaa hojii hirmaannaa isaanii titti , Zakkaariyaas libaanata aarsaa akka dhiheeysuuf , ixaan irra buunaan , Beeytal Maqdas ol seene .
42001010	Hogguu za'aan aarsaa libaanataa geeyse , ummanni sagadaaf walitti qabame hundinuu alaa kadhaa irra ture .
42001011	Hogguus kunoo , maleeykaan Rabbii bakka libaanatni itti aarfamu irraa gara mirgaa tiin dhaabbatee ti , Zakkaariyaasitti mullate .
42001012	Zakkaariyaas hogguu isa arke , birraatee ti sodaate .
42001013	Maleeykichi ammoo , “ Yaa Zakkaariyaas hin sodaatin ! Rabbi kadhata kee siif dhagaye , Elsaabex niitiin tee ilma siif ni deeysi , maqaa isaa tiis Yohannis jettee ti moggaafta ” jedhee ti itti dubbate .
42001014	“ Inni gammachuu guddaa dha siif taha , dhalachuu isaa tiif warri ililchaniis hedduu dha .
42001015	Inni fuula Gooytaa duratti guddaa dha taha , dhugaatii inabaa yookiin dhugaatii nama sakraansiftu hundumaa gonkumaa hin dhugu , garaa haadha isaa tii jalqabee Ruuhal Qudusiin ni guutama .
42001016	Ummata Israa'el keeysaahiis namoota danuu gara Gooytaa Rabbii isaanitti deebisee isaan ni fida .
42001017	Inni ruuhaa fi humna akka Eliyaasiin qalbii abboottanii gara ilmaan isaanitti , warra hin ajajamnees gara hikmaa tola Rabbitti , ummata Gooftaaf qophaawan dhiheeysuuf isa dura ni deema ” jedhe .
42001018	Zakkaariyaas hogguus maleeykichaan , “ Kun akka tahu akkamittiin beeka ? Ani kunoo dulloomee tiin jira , niitiin tiyyaas umriin isii deemee ti jira ” jedhe .
42001019	Maleeykichi ammoo , “ Ani Jibriili , kan fuula Rabbii dura dhaabbadhu , Oduu Gammachuu tana sitti himuufiin ergame .
42001020	Ati ammoo ergaan ani sitti hime , tan wayta isiitti raawwatamuuf deemtu tana waan hin amaniniif jecha , hanga kun tahutti didaa , jechuun nama dubbachuu hin dandeenye taata ” jedhee ti deebiseef .
42001021	Ummanni gadi bahuu Zakkaariyaas eeggachaa ture sun , Beeytal Maqdas keeysatti waan inni dhibaaweef isaani dhibe .
42001022	Hogguu gadi bahees , inni isaanitti dubbachuu hin dandeenye ; milikkita isaan argisiisuu malee , didaa tahee hafnaan , Beeytal Maqdas keeysatti mullata akka arkee turetti hubatan .
42001023	Guyyoonni faraqaa isaa raawwatamnaan , Zakkaariyaas gara mana isaatti deebi'e .
42001024	Kana boodde niitiin isaa Elsaabex ni ulfooyte , akkasitti ji'a shaniif dahoo keeysa turte .
42001025	Isiiniis , “ Tun hojii Gooytaa ti ! Amma guyyaa inni itti ana yaadate kanneen itti , namoota jiddutti aybii na irra turte san ana irraa kaase ! ” jette .
42001026	Elsaabex ulfooytee ji'a jahaffaatti , Jibriil maleeykichi , Rabbi biraahi , kutaa Galiilaa magaalaa Naazireet jedhamutti ergame .
42001027	Ergaan isaa tiis gara intala Maariyaam jedhamtu takkaa ti ture ; isiin namticha Yoseef jedhamu , kan shanyii Daawwid keeysaa dhalate tokkoof qaadhimamtee ti turte .
42001028	Maleeykaan isitti mullatee ti , “ Nagayni siif haa tahu , ati tan ni'imaa arkatte , kunoo Rabbi Gooytaan si wajjiin jira ” jedheeni .
42001029	Maariyaam ammoo , wanni inni dubbate hedduu isii rakkifnaan , “ Nagayni akkasii tiis maali ? ” jettee ti qalbii keeysatti yaadde .
42001030	Hogguus maleeykaan isii dhaan , “ Yaa Maariyaam , Rabbi biraa ni'imaa arkattee ti jirtaa , hin sodaatin !
42001031	Kunoo gadaameeysaa kee keeysatti ni ulfooyta , ilmaas ni deeysa , maqaa isaa tiis Yesuus jedhii tii moggaasi !
42001032	Inni beekamaa dha taha , Ilma Gooytaa jedhamee ti yaamama , Rabbi Gooytaaniis arshii abbaa isaa tan Daawwid ni kannaaf .
42001033	Mana Yaaqoob irratti bara baraan ni mooha , barri mootummaa isaa tiis dhuma hin qabu ” jedhe .
42001034	Maariyaam hogguus , “ Ani dubra birkaa waaniin taheef jecha , kun akkamitti tahuu dandaya ? ” jettee ti maleeykaa gaafatte .
42001035	Maleeykichi ammoo , “ Ruuhal Qudus si irra dhufa , humniti Gooytichaa tiis siif gaaddiddeeysifti ; kanaaf jecha mucichi qulqulluun si irraa dhalatu kun , Ilma Rabbii jedhamee ti yaamama .
42001036	Kunoo firri tee Elsaabex illeen dulluma keeysa ilmoo ni arkatti ; isiin dhabduu jedhamtee turte kunoo , dahuuf ji'a jahaffaa keeysa jirti .
42001037	Rabbi biratti wanni hin dandayamne humaa takka illeen hin jirtu ” jedhee ti deebiseef .
42001038	Hogguus Maariyaam , “ Ani gabrittiin Gooytaa kunoo ti asiin jira , akkuma ati dubbatte kana anaaf haa tahu ! ” jetteeni . Kana booddee maleeykaan bakka irraa dhufetti deebi'e .
42001039	Kana booddee Maariyaam , jerjeraan qophooytee ti , kaatee gara magaalaa baddaa Yihudaa irra jiruu tokko dheeyxe .
42001040	Mana Zakkaariyaas seentee ti Elsaabex nagaya gaafatte .
42001041	Hogguu Elsaabex nagaya Maariyaam dhageeyse , mucichi garaa isii keeysa sossoohe . Elsaabex hogguus Ruuhal Qudusiin ni guutamte .
42001042	Sagalee isii ol fudhattee dhageeysiftee ti , “ Ati dubartoota hundumaa irra eeybifamtuu dha ; mucaan ati garaatti baattuus eeybifamaa dha .
42001043	“ Amma gaa ! Haati Gooftaa kiyyaa dhuftee na simachuun isii , hammam ayyaantuu dha na godhe ?
42001044	Akkuma sagaleen nagayaa tee gurra kiyya buuteen , mucichi gammachuu dhaan garaa kiyya keeysa utaale .
42001045	Wanni Gooytaan isii dhaan jedhe , akka raawwatamu tan amante eeybifamtuu dha ! ” jette .
42001046	Maariyaam hogguus , “ Lubbuun tiyya Gooytaa kiyyaaf hamdii dha dhiheeysiti ;
42001047	ruuhaan kiyyaas Rabbi naja-baasoo kiyyaaf ni ililcha .
42001048	Inni danboobamtuu gabrittii isaa yaadatee ti jira ; kunoo , ammaa jalqabee dhaloonni hundinuu eeybifamtu anaan jedhu .
42001049	Rabbi Abbaan quduraa , dandayaan , waan guddaa dha anaaf godhe ; maqaan isaa qulqulluu dha .
42001050	Araarri isaa warra isa sodaatan irratti , dhalootaa hanga dhalootatti .
42001051	Inni humna isaa irree isaa tiin agarsiise ; warra dhaytaawoo yaada garaa isaanii wajjiin bittimse .
42001052	Mootoota siree mootummaa isaanii irraa isaan buuse ; warra danboobaas ol isaan kaase .
42001053	Warra beelawan waan gaarii dhaan quubse ; taajiroota harka duwwaa isaan yaase .
42001054	Kaadamaa isaa Israa'eliif dirmate ; araara kannuuf ummata isaa yaadate ;
42001055	abbootii teenya waan abdachiise , Abrahaamii fi shanyii isaa tiifiis bara baraan eegee ti jira ” jettee ti faarfatte .
42001056	Maariyaam hanga ji'a sadihii takka Elsaabex wajji turtee ti , kana booddee mana isiitti deebite .
42001057	Elsaabex , waytiin dahumsa isii geenyaan , ilma deeyse .
42001058	Warri ollaa isii tii fi rahimman isii , Gooytaan araara isaa guddaa isii akka agarsiise hogguu dhagayan , isii wajjiin gammadan .
42001059	Guyyaa saddeettaffaa isaatti mucicha dheeyna qabuuf warri dhufan , akka maqaa abbaa isaatti Zakkaariyaas jedhanii moggaasuuf yaadan .
42001060	Haati isaa Elsaabex ammoo , “ Hin tahu , maqaan isaa Yohannis haa jedhamu malee ” jettee ti didde .
42001061	Isaan ammoo , “ Firoottan kee keeysaa maqaa kanaan tokko illeenuu hin yaamamne ” jedhaniin .
42001062	Eegasuu abbaan isaa Zakkaariyaas , mucicha eenyu jedhee akka moggaasuu fedhu , milikkitaan gaafatan .
42001063	Zakkaariyaas ammaas , waan irratti barreeysu akka kannaniif gaafatee ti , maqaan isaa Yohannis jedhama , jedhee barreeysinaan , hundi isaanii tuu ni ajaa'iban .
42001064	Hogguusuma Zakkaariyaas arrabni isaa hiikamee , dubbachuu dandayee ti , Rabbi galateeyfachuu jalqabe .
42001065	Warri ollaa isaanii hundinuu ni birratan . Dubbiin tuniis , baddaa Yihudaa hunduma keeysatti ballinaan odeeyfamte .
42001066	Warri tana dhagayan hundinuu , qalbii isaanii keeysatti qabatanii ti , “ Mucaan kun maaluma tahuuf deema ? ” jechaa ni gaafatu turan , irreen Rabbii akka isaan wajji jirtuus mirkana jedhan .
42001067	Zakkaariyaas abbaan mucichaa , Ruuhal Qudusiin guutamee ti raajii dubbate ;
42001068	“ Rabbi Gooytaan Israa'el galateeyfamaa haa ta'u , inni ummata isaa simatee najaas baase .
42001069	Shanyii gabricha isaa Daawwid keeysaa naja-baasoo amri-qabeeysaas nuuf kaase .
42001070	Afaan qulqulloota nabiyyoota isaa keeysaan bara dheeraa durii jalqabee tana dubbatee ti jira .
42001071	Adawwoota keenyaa fi ammaas irree warra nu jibbanii hundumaa najaa nu baasuuf ,
42001072	abbootii teenyaas araara agarsiisuuf , irbuu isaa qulqulluu yaadachuuf ;
42001073	abbaa keenya Abrahaamiif wa'ada kakateef , nuuf kannuu dhaaf .
42001074	Irree diinota keenyaa jalaa nu baasee , nutiis sodaa malee akka isa ibaadnuuf ;
42001075	bara jireenya keenya hundumaa keeysatti , qulqullummaa fi qaceelummaan fuula Rabbii dura akka jiraannuufi .
42001076	Ati yaa mucaa , nabiyyii Gooytaa ti jedhamta ; Gooftaa dura deemtee kan karaa isaaf qopheeysitu taata ;
42001077	Diliin isaaniif oomfii godhamuudhaan , najaa bahuu ummata isaa barsiisuu ;
42001078	araarri Rabbii keenyaa abbaa rahamataa , akka nuura bariisaa dhaa samii irraa nu irratti ife ;
42001079	warra dukkanaa fi gaaddisa du'aa keeysatti arkamaniif ibsuuf , miila keenyaas xurree nagayaa irra geggeeysuuf ” jedhe .
42001080	Mucichi ni guddate , hubannaaniis cimaa ti deeme ; hanga guyyaa zaahiritti hojii isaa ummata Israa'el keeysatti jalqabuttiis , huffee gammoojjii keeysa jiraata ture .
42002001	Bara san mootummaa warra Roomaa keeysa warri jiraatan hundinuu akka galmeeyfaman , Awugusxoos Qeesaar biraa ajajni bahe .
42002002	Galmeeyfamuun namaa kun , kan jalqabaa ti ture ; kuniis bara Qereenewos Sooriyatti bulchaa biyyaa ture tahe .
42002003	Kanaaf namni hundinuu adduma addaan if galmeeysuuf jecha , gara magaalaa kutaa itti dhalatee ti deeme .
42002004	Yoseef asara shanyii mooticha Daawwid waan tureef jecha , Galiilaa magaalaa Naazireet irraa ka'ee ti , Yihudaa keeysa Beetliheem magaalaa Daawwid dhaqe .
42002005	Qaadhimaa isaa Maariyaam wajjiin galmeeyfamuuf dhaqe ; isiiniis ulfa turte .
42002006	Beetliheemuma odoo jiranii ti , waytiin Maariyaam itti deeysu geeyse ;
42002007	ilma isii angafaas ni deeyse ; bakka bultii dhaa mana keeysummaa keeysaa dhabnaan , mucaa qeeydii dhaan martee ti , girgimii keeysa ciibsite .
42002008	Tiiysitoonni tokko ammoo , naannoo sanitti , bobbaa horii isaanii halkan dirree keeysatti ni eegu turan .
42002009	Maleeykaan Rabbii tokkoos , isaanitti mullate , nuurri durrii Gooytichaa tiis naannoo isaanitti ibse ; hogguus isaan birratanii ti baaragan .
42002010	Maleeykichi ammoo , “ Hin sodaatinaa ! Kunoo ani Oduu Gammachuu dhaa guddoo , tan ummata hundumaaf taatuun isinitti hima .
42002011	Arra magaalaa Daawwiditti naja-baasoon isiniif dhalatee ti jira ; inni niis Kiristoos Goofticha .
42002012	Milikkinni isaa tiis kana , mucaa qeeydiin maranii girgimii keeysa ciisu agartu ” isaaniin jedhe .
42002013	Hogguusuma , dingatuma kunoo ! Jundiin samii dhaa hedduun maleeykichaan wajjiin mullatanii ti ;
42002014	“ Hamdiin Rabbiif samii gubbatti haa taatu , nagayni warra Rabbi itti gammadeef , lafa irratti haa tahu ” jechaa Gooyticha ni faarsu turan .
42002015	Maleeykoonni Rabbii isaan biraa deebi'anii eega samitti ol kutan booddee , tiiysitoonni , “ Koottaa mee Beetliheem dheeynee , waan tahe kana , kan Rabbi waa'ee isaa nutti hime kana , haa ilaalluu ! ” waliin jedhan .
42002016	Ariifachaa hogguu dhaqan , Maariyaamii fi Yoseef , ammaas mucicha girgimii keeysa ciisu arkan .
42002017	Tiiysitoonni sun mucicha hogguu arkan , waan maleeykoonni Rabbii waa'ee isaa laalchisuun isaanitti himan hundumaa ni odeeysan .
42002018	Warri dhagayan hundinuu , waan tiiysitoonni isaanitti himan hedduu dha ajaa'iban .
42002019	Maariyaam ammoo , dubbii tana hundumaa garaatti qabattee , itti yaaddi turte .
42002020	Tiiysitoonni sun , waan maleeykoonni Rabbii itti himan hundumaa dhagayanii , akkuma itti himame tahee ija isaanii tiin waan arkaniif jecha , Rabbiif hamdii dhiheeysaa , galateeyfachaa tiis bakka isaanitti deebi'an .
42002021	Guyyaan saddeettaffaa guyyaa mucaan dheeyna itti qabamutti , akkuma maleeykaan Rabbii odoo inni garaa haadha isaatti hin qabamin dura himetti , maqaa isaa “ Yesuus ” jedhanii ti moggaasan .
42002022	Akka seera Museetti , waytiin xaaharummaa isaanii raawwatamnaan , Rabbi Gooytaa duratti isa dhiheeysuuf , mucicha gara Yerusaaleem fidan .
42002023	Seera Gooytichaa keeysatti , “ Dhiirti angafni karra banu hundinuu Rabbiif addatti qulqullaawa ” kan jedhu barreeyfamee ti jira .
42002024	Kana malees akka seera Gooytichaa keeysatti jedhametti aarsaaf , “ Himiimii lama yookiin ilmaan himiimii lama ” dhiheeysuuf fidan .
42002025	Bara sun , namticha maqaan isaa Simi'oon jedhamu tokkoo tu Yerusaaleem ture ; namtichi kuniis , nama jireenya qaceelaa jiraatu , kan ammaas sodaa Rabbii qabu , najaata Israa'eliif dhufuuf deemu nama abdiin eeguu irra jiru ture ; Ruuhal Qudusiis isa irratti bu'ee ti ture .
42002026	Kanaan duraas Masiihii Gooytichaa , odoo hin arkin dura , akka hin duune Ruuhal Qudusiin isatti mullifamee ti ture .
42002027	Hogguus Ruuhal Qudusiin geggeeyfamee , Beeytal Maqdas seene ; Maariyaamii fi Yoseef akkuma seerri ajajutti waan barbaachisu raawwachuuf mucicha Yesuus Beeytal Maqdas ol naqan .
42002028	Hogguus Simi'oon mucicha fuudhee , harka irra dagalfatee ti , Rabbi galateeyfachuuf ,
42002029	“ Yaa Gooytaa , akkuma dubbattee turtetti gabricha kee nagayaan kaatimaan gahi !
42002030	
42002031	Waan ati qopheeysite ummata hundumaa duratti , najaata kee ija tiyyaan arkee tiin jira .
42002032	Inni niis warra saba Israa'el hin tahiniif nuura mullata kee tii ti , ummata kee Israa'eliifiis durrii ulfina kee tii ti ” jedhe .
42002033	Haawwan isaa tiis , isa laalchisuun waan dubbatame hundumaa ni ajaa'iban .
42002034	Kana booddee , Simi'oon isaan eeybisee ti , Maariyaam haadha mucichaa tiin ammoo , “ Kunoo , mucaan kun ummata Israa'el keeysaa hedduun , akka isatti gufataniif , hedduuniis isaan akka ka'aniif , kan herregamee dha ; ammaas milikkita mormiin irratti dubbatamee ti taha .
42002035	Akkasitti yaadni dhokataan garaa namoota hedduu keeysaa zaahir baha ; atiis yaa Maariyaam , naasuun ilmoo tee tii , akka qara billawaatti lubbuu tee si waraanti ” jedheeni .
42002036	Nabiyyittiin takka tan maqaan isii Haannaa jedhamtu , intala Faanu'el , tan gosa Asheer tu achi ture ; isiin nama umriin duruun lafa guure turte , jaarsa dubrummaan isii fuudhee wajjiin , amatuma torba qofa jiraatte .
42002037	Haannaan umriin amata saddeettamii afur hanga geeysutti gursummeeytummaan turte . Isiin Beeytal Maqdas biraa hin dhabamtu turte , halkanii fi guyyaas soomanaa fi kadhataan Gooytaa ni tajaajilti turte .
42002038	Waytuma san isaanitti dhihaattee , Rabbi galateeyfattee , ammaas warra najaata Yerusaaleem abdachaa turan hundumaaf waa'ee mucichaa dubbatte .
42002039	Yoseefii fi Maariyaam akka seera Gooytaatti , waan hojjatamu hundumaa eega raawwatan booddee , gara Galiilaa gara magaalaa isaanii Naazireetitti deebi'an .
42002040	Mucichi ammoo guddachaa , jabaachaa , hikmaaniis cimaa ti deeme ; ni'imaan Rabbii tiis isa irra turte .
42002041	Haawwan mucichaa baruma baraan , Ayyaana Bira-Dabruu kabajuuf , Yerusaaleem ni dhaqu turan .
42002042	Mucichi bara kudha lama hogguu guute , akkuma aadaa isaanii titti ayyaantichaaf ol bahan .
42002043	Ayyaantichi eega raawwatame booddee , gara mana isaaniititti odoo deebi'aa jiranii , mucichi Yesuus Yerusaaleemitti jalaa hafe ; haawwan isaa ammoo akka inni jalaa hafe hin beeyne .
42002044	Saahiboota wajjiin waan jiru seehanii , amna guyyaa tokkoo eega deeman booddee , firoota isaanii tii fi warra beekan bira isa barbaadan .
42002045	Dhabnaaniis isa barbaacha Yerusaaleemitti deebi'an .
42002046	Guyyaa sadih booddee , mucicha Beeytal Maqdas keeysa , kan barsiisota jidduu taa'ee , isaan dhaggeeyfachaa , ammaas gaaffiis isaan gaafachaa jiru arkan .
42002047	Warri isa caqasan hundinuu , hubannaa inni qabuu fi jawaaba inni deebisu ni ajaa'iban .
42002048	Hogguu isa arkaniis ni rifatan ; haati isaa hogguus , “ Yaa ilma kiyya , maaliif akkanatti hemelaal nu goote ? Kunoo , abbee tii fi aniis hedduu cinqamnee ti si barbaadaa turree bar ! ” jetteeni .
42002049	Mucichi ammoo deebisee ti , “ Maaliif na barbaaddan ? Mana Abbaa kiyyaa keeysatti arkamuun akka ana irra jiru hin beeytanii ? ” jedhee ti isaan gaafate .
42002050	Isaan ammoo wanni inni isaaniin jedhe hin galleef .
42002051	Kana booddee mucichi isaan wajjiin Naazireetitti deebi'ee ti , isaaniif ajajamaa jiraate ; haati isaa ammoo dubbii tana hundumaa garatti ni qabatti turte .
42002052	Yesuus kunoo , Rabbii fi namoota birattiis jaalatama arkachaa , umrii ida'achaa , hikmaaniis guddachaa ti ture .
42003001	Xibeeriyos Qeesaar , mootomee bara kudha shanaffaatti , Phonxos Philaaxos hogguus bulchaa Yihudaa , Herodis ammoo kan Galiilaa , Filiphoos obboleeysi isaa kan Ituriyaa tii fi Tiraakonii , Lisaaniyaasiis kan Abiliinyaa bulchoota turan .
42003002	Bara Haannaasii fi Qayyaafaan angafoota lubootaa turan san , Yohannis ilmi Zakkaariyaas huffee gammoojjii keeysa odoo jiruu ti , Qoowliin Rabbii isatti dhufte .
42003003	Yohannis naannoo Yordaanos hundumaa keeysa deemaa , “ Dilii teeysaniif oomfii akka arkattan , toowbadhaa tii cuuphamaa ! ” jechaa lallabaa ti ture .
42003004	Kuniis kitaaba nabi Isaayyaas keeysatti , “ Sagaleen huffee gammoojjii keeysa ni iyyiti , akkana jechaa , Gooftichaaf karaa qopheeysaa , xurree inni irra deemuus diriirsaa !
42003005	Sululli hundinuu ol haa guutaman , tulluunii fi gaarri hundinuu gadi haa caphan , karaan jajallaan haa qaceelfamu , caccaphaaniis wal haa qixxeeyfamu .
42003006	Banii-Aadam hundinuu najaata Rabbii ni arku ” kan jedhu barreeyfamee ti jira .
42003007	Yohannis ummata cuuphamuuf heddomminaan gara isaa dhufaniin akkana jedhe , “ Isin yaa ilmaan buutii , balaa isinitti bu'uuf deemtu jalaa akka dheeysitaniif , eenyuu tu isin gorse ?
42003008	Ammaas firii toowbaaf taatu mullisaa ! Abbaaf Abrahaam qabna ifiin jechuus hin jalqabinaa ; Rabbi , Abrahaamiif dhagaaggee kanneen irraa , joollee kaasuu ni dandayaan isiniin jedha bar !
42003009	Ammuma illee qottoon hidda mukkeenii irra kaayamtee ti jirti ; mukni firii gaarii hin goone hundinuu muramee ti ibiddatti naqama ” jedhe .
42003010	As irratti ummanni sun , “ Eegasuu maal haa goonu ree ? ” jedhanii ti Yohannis gaafatan .
42003011	Inni ammoo , “ Uffata lama namni qabu , kan hin qabne wajjiin adda haa fudhatu ; nyaata kan qabuus akkasuma haa godhuu ! ” jedhee ti deebiseef .
42003012	Warri qaraxa guuraniis cuuphamuuf dhufanii ti , “ Yaa barsiisaa , nuti hoo maal haa goonu ? ” isaan jennaan .
42003013	Inni ammoo , “ Waan seeraan murame irra caalchiftanii hin fuudhinaa ! ” jedheeni .
42003014	Warri loltuuniis , “ Nuti ammoo maal haa goonu ree ? ” jedhanii ti gaafatan ; inni ammoo , “ Nama , horiin hin zallaminaa ; sobaaniis nama hin kasasinaa ; mindaan keeysan isiniif haa gahu ! ” jedheeni .
42003015	Ummanni abdii dhaan eeggachaa turan hundinuu , qalbii isaanii keeysatti , Yohannis kunuu Kiristoos tahinnaa laata ? jechaa yaadaa ti turan .
42003016	Yohannis hunduma isaanii tiif jawaaba kana kanne , “ Ani bishaaniiniin isin cuupha , ammoo inni ana irra jabaa dhaa , kaniin ani haaduma kophee isaa tuu hiikuuf illee hin geenye dhufa jira ; inni Ruuhal Qudusii fi ibiddaan isin cuupha .
42003017	Uuda isaa kan ittiin azooru , manshiin harka isaa ti jirti ; midhaan qulleeyfamees gootaraa isaatti galcha ; qashaa ammoo ibidda hin dhaamneen guba ” jedhee ti barsiise .
42003018	Kana malees gorsa adda addaa ummataaf kannaa , Oduu Gammachuu isaanitti lallabe .
42003019	Herodis bulchaan biyyaa , niitii obboleeysa isaa Filiphoos , Herodiyaas tan jedhamtu , fuudhuu isaa tii fi , badii inni hojjate hundumaaf Yohannis ittiin mormee dubbannaan ,
42003020	Herodis hammeenya kana hundumaa , irratti dabalee ti , Yohannis mana hidhaatti galche .
42003021	Waytuma ummanni hundinuu cuuphamaa turan san , Yesuusiis cuuphamee , odoo kadhachutti jiruu , kunoo samiin ni banamte .
42003022	Ruuhal Qudus uunkaa himiimii fakkaatee ti irratti bu'e ; sagaleen takkaas samii irraa dubbatte , “ Ati Ilma kiyya kaniin ani jaaladhu ; akka gaarittiis sittiin gammade ” jette .
42003023	Yesuus hojii isaa hogguu jalqabu , umriin isaa toora bara soddomaa ti turte ; abaabuu dhaloota isaa hogguu lakkaawaniis akka ilma Yoseefitti lakkaawame ; Yoseef ilma Elii ,
42003024	ilma Maataat , ilma Leewii , ilma Malkii , ilma Yaanaayi , ilma Yoseef ,
42003025	ilma Maataatiyaas , ilma Amoos , ilma Naahom , ilma Eslii , ilma Naagee ,
42003026	ilma Maa'at , ilma Maataatiyaas , ilma Seeme'i , ilma Yosee , ilma Yihudaa ,
42003027	ilma Yohannaan , ilma Resaa , ilma Zarubaabel , ilma Salaatihel , ilma Nerii ,
42003028	ilma Melkii , ilma Adii , ilma Qosaam , ilma Elmaadaam , ilma Eer ,
42003029	ilma Yoshu'aa , ilma Elii'ezaar , ilma Yooraam , ilma Maataat , ilma Leewii ,
42003030	ilma Simi'oon , ilma Yihudaa , ilma Yoseef , ilma Yoonaam , ilma Eliyaaqim ,
42003031	ilma Meleyaa , ilma Maayinaan , ilma Maaxaataa , ilma Naataan , ilma Daawwid ,
42003032	ilma Isseyi , ilma Yoobeed , ilma Bohaaz , ilma Salmoon , ilma Nahasoon ,
42003033	ilma Aminaadaab , ilma Aaram , ilma Arnii , ilma Hesrom , ilma Faares , ilma Yihudaa ,
42003034	ilma Yaaqoob , ilma Yisihaaq , ilma Abrahaam , ilma Taaraa , ilma Naahor ,
42003035	ilma Seruug , ilma Raagaawu , ilma Feleg , ilma Ebeer , ilma Shaalaa ,
42003036	ilma Qaayinaam , ilma Arfaaksaad , ilma Seem , ilma Nohi , ilma Laamek ,
42003037	ilma Maatusaalaa , ilma Henook , ilma Yaared , ilma Mahalaalel , ilma Qaayinaan ,
42003038	ilma Enosh , ilma Sheet , ilma Addaam , ilma Rabbii .
42004001	Yesuus Ruuhal Qudusiin guutamee Yordaanos irraa hogguu deebi'e , ruuhaan huffee gammoojjii keeysa guyyaa afurtamaaf geeyfame .
42004002	Sheeyxaanaaniis fitinamaa ti ture . Guyyoota san hundumaa , humaa hin nyaanne ; dhuma guyyoota sanii irrattiis ni beelawe .
42004003	Sheeyxaantichi hogguus Yesuusiin , “ Ati dhugumaan Ilma Rabbii yoo taate , dhagaa kanaan biddeena tahi jedhii tii ajaji ! ” jedheeni .
42004004	Yesuus ammoo deebisee ti , “ ‘ Namni biddeena qofaan hin jiraatu ’ jedhamee barreeyfamee ti jira ” jedheeni .
42004005	Sheeyxaantichi itti aansee ol isa baasee ti , hanga liphuu ijaa takkatti , mootummaa addunyaa hundumaa isa agarsiise .
42004006	Hogguus akkana jedheeni , “ Amrii hunduma isaan irrattii fi ulfina isaanii tiis siifiin kanna ; isaan kun hundinuu anaaf dabarfamanii ti jiru , aniis ammaas abbumaan fedheef kannuu niin dandaya .
42004007	Eegasuu ati yoo anaaf sujjuudde , hundinuu kee ti tahu ” jedheeni .
42004008	Yesuus ammoo deebisee , “ ‘ Rabbi Gooytaa kee tiif sujjuudi , isuma qofaas ibaadi ! ’ kan jedhu barreeyfamee ti jira ” jedheeni .
42004009	Sheeyxaantichi ammoo Yerusaaleem isa geeysee ti , fiinxa tuuttoo Beeytal Maqdas irra fittetti isa dhaabbachiisee , “ Dhugumaan ati Ilma Rabbii yoo taate , as irraa gadi if darbi !
42004010	Kunoo barreeyfamee ti jiraasi , ‘ Akka gaaritti si eeysisuuf inni maleeykoota isaa siif ni ajaja ,
42004011	miilli kee akka dhagatti hin gufanneef isaan harka isaanii irratti si baadhatu ’ ” jedheeni .
42004012	Yesuus hogguus , “ ‘ Rabbi Gooytaa kee hin fitinin ! ’ jedhamee ti jira ” jedhee ti deebiseef .
42004013	Sheeyxaantichi eega fitinaa kanneen hundumaa raawwate booddee , waytumaaf isa dhiisee ti biraa deeme .
42004014	Kana booddee Yesuus , qiwwaa Ruuhal Qudusiin Galiilaatti deebi'e . Oduun isaa tiis naannoo san jiran hundumatti odeeyfamte .
42004015	Inni niis manneen sagadaa isaanii keeysatti barsiise , hundi isaanii tiis isa ni faarsan .
42004016	Bakka itti guddate Naazireet dhufee ti , guyyaa Sanbataa , akkuma aadaa isaa mana sagadaa isaanii dhaqee , Kitaaba dubbisuuf ol ka'e .
42004017	Kitaaba nabi Isaayyaas itti kanninaan , maraa Kitaabtichaa diigee , bakka dubbiin tanatti aantee jirtu , itti barreeyfamte arkatee ti dubbise .
42004018	“ Ruuhaan Gooytichaa ana irra jira , Oduu Gammachuu warra miskiinaaf akkaan lallabuuf jecha na muudee ti jira ; warri booji'aman akka gadi dhiifaman labsuuf ; warra jaamaniif ija isaanii banuuf ; warra cunqurfaman bilisa baasuuf ;
42004019	bara ni'imaa jaalala Gooytaa labsuuf na ergee ti jira ” kan jedhu ture .
42004020	Kitaabtichaas maree , namticha tajaajilaa mana sagadaa sanitti kannee ti gadi taa'e ; ijji warra mana sagadaa san keeysa turan hundinuu isa irratti hafte .
42004021	Hogguus Yesuus , “ Kunoo , dubbiin Kitaabaa tun , dhagayuu keeysaniin guyyaa arraan tanaa raawwatamte ” isaaniin jeche .
42004022	As irratti hundi isaanii isa irraa gammadanii , dubbii ni'imaa tan afaan isaa keeysaa yaatuus ajaa'ibaa , “ Sa kun ilmuma Yoseefii mitii ? ” jedhanii ti gaafatan .
42004023	Hogguus Yesuus deebisee , “ Dura mee ifuma kee tuu fayyisi , yaa ogeeysa fayyaa , jettanii anatti makmaakuun hin hafu ; ammaas waan kanneen Qifirnaahomitti hojjachuu kee dhageenye , akkasumatti magaalaa itti guddatte kanattiis hojjadhu naan jechuun keeysaniis mirkana ” isaaniin jedhe .
42004024	Itti dabalee tiis , “ Ani dhugumaan isinitti hima , nabiyyiin tokko illeen magaalaa itti dhalate keeysatti , fudhatama hin arkatu ” jedheeni .
42004025	“ Zamana nabi Eliyaas , wayta roobni bara sadihii fi baatii jahaaf roobuu hanqatee , san hundumatti abaar guddaan tahe , dubartiin gursummeeytiin hedduun Israa'el keeysa akka turan mirkana .
42004026	Ammoo Eliyaas gara gursummeeytii magaalaa Saraaphtaa , tan kutaa Sidoon keeysa jirtutti malee , warra kaan keeysaa takkatti illee hin ergamne .
42004027	Akkasumatti ammaas zamana nabi Elsaa'i , Israa'el keeysa warra uzrii coraa tiin gaddaafaman namoota hedduu tu ture ; haa tahu malee , Nahamaan namticha Sooriyaa san qofa malee , warra kaan keeysaa tokko illeen hin fayyine ” jedhe .
42004028	Namoonni mana sagadaa san keeysa turan hundinuu , waan inni dubbate tana hogguu dhagayan , hedduu dha isatti aaran .
42004029	Akkasitti ka'anii Yesuus magaalaa isaanii keeysaa baasanii , fiinxa gaara mandarri isaanii irratti ijaarame irratti ol isa baasan ; tanaas wanni godhaniif , bililee irraa gadi isa darbuuf ture .
42004030	Inni ammoo isaanuma jidduun dabree ti , karaa isaa irra bu'e .
42004031	Eegasii Yesuus Galiilaa keeysaa , gara magaalaa Qifirnaahom jedhamu tokkootti gadi bu'ee ti , guyyaa Sanbataa namoota barsiisu irra ture .
42004032	Qoowliin inni dubbatu amri-qabeeytii waan turteef jecha , ummanni barsiisa isaa ni ajaa'ibe .
42004033	Kunoo nama ruuhaa hamaan qabame tokkoo tu mana sagadaa san keeysa ture ; inni sagalee guddaa dhaan ,
42004034	“ Hayyee , yaa Yesuus nama Naazireet , maaluma nu irraa barbaadda ? Sa nu balleeysuuf dhuftee ? Eenyu akka ati taate ani siin beekaa bar , yaa qulqulluu Rabbii ! ” jedhee ti iyye .
42004035	Yesuus ammoo , “ Cal jedhii , keeysaa bahi ! ” jedhee ti ruuhaanicha hamaa oofe . Hogguus ruuhaan hamaan sun , namoota jiddutti namticha lafaan dhawee ti , odoo waa takka illee isa hin godhin , keeysaa bahe .
42004036	As irratti isaan hundinuu birratanii , “ Maal barsiisni akkanaa kun , ruuhaanota hamoos amrii fi humnaan ajaja ; isaaniis ni bahu ” waliin jedhan .
42004037	Oduun isaa tiis naannawa san keeysa bakkuma hunda wal geeyse .
42004038	Yesuus ka'ee mana sagadaa tii bahee ti , mana Simoon dhaqe ; haati niitii Simoon dhukkuba leeydaa jabduu qabuun qabamtee ti ciifti turte , akka isii fayyisuuf itti himaniif .
42004039	Kanaaf itti dhihaatee , siree isii cinaa dhaabbatee , dhukkuba leeydaa san oofe . Leeydaaniis gadi isii dhiifte ; isiiniis hogguusuma kaatee ti isaan tajaajilte .
42004040	Aduun hogguu seente , namoonni dhukkubsataa isaanii , kanneen uzrii adda addaa tiin rakkachaa turan hundumaa , gara isaa ti fidan ; inni hogguus harka isaa tokko tokkoon hunduma isaanii irra kaayee ti isaan fayyise .
42004041	Hogguus ruuhaanonni hamoon inni Kiristoos akka tahe beekanii waan turaniif , “ Ati Ilma Rabbii ti ” isaan jedhanii ti iyyan namoota hedduu keeysaa hiis ni bahu turan . Inni ammoo isaaniin ni lole , akkasitti dubbachuus isaanitti hin dhiifne .
42004042	Bariisaa ganamaan achii deemee ti , gara lafa umnaa takka dhaqe ; ummanni ammaas isa barbaadanii ti jala dhufan . Hogguu isa arkaniis , deebi'ee akka isaan dhiisee biraa hin deemne godhuuf ni yaalu turan .
42004043	Inni ammoo , “ Ani Oduu Gammachuu Mootummaa Rabbii , mandaroota warra kaanittiis lallabuu tu ana irra jira , aniis wannummaan ergamee fuu tana ” isaaniin jedhe .
42004044	Akkasitti manneen sagadaa warra Yihudootaa keeysatti lallabaa ti ture .
42005001	Gaaf tokko Yesuus Garba Bishaan Genesaarex jedhamu cinaa dhaabbatee , namoonni hedduun ammoo Qoowlii Rabbii dhageeyfachuuf isa irratti wal dhiibaa ti turan .
42005002	Doonii lama qarqara bishaaniitti hidhamanii ti arke ; kalluuna-qabduuniis keeysaa bahanii , shabaka isaanii dhiquu irra turan .
42005003	Dooniilee san keeysaa doonii Simoon seenee ti , Simoon doonii isaa bishaanitti buusee , qarqara irraa xiqqoo gara jidduutti akka hiiysuuf gaafate ; hogguusuma gadi taa'ee ti , doonii irraa ummata barsiisa ture .
42005004	Dubbii isaa eega raawwate booddee , Simooniin , “ Gara tuujjitti doonii achi hiiysaa tii , kalluuna qabuuf shabaka keeysan darbaa ! ” jedheeni .
42005005	Simoon ammoo deebisee , “ Yaa barsiisaa , eda halkan guutuu hedduu itti laffaanee , humaa tiis hin qabne ; amma ammoo qoowluma ati dubbatte irratti irkadhee , shabakticha niin darba ” jedheeni .
42005006	Hogguu isaan shabaka isaanii baharitti darban , shabaktichi isaanii hanga tarsa'uu gahutti , kalluuna hedduu dha qaban .
42005007	Shariikkan isaanii warri doonii biraa keeysa turan , dhufanii akka isaan gargaaraniif harkaan hawwatan ; jarri niis isaaniif dirmachuu dhufanii ti , doonii lamaanuu kalluunaan guutnaan , ulfinaan liqimfamuu dha gayan .
42005008	Simoon Phexiroos waan tahe kana hogguu arke , Yesuus duratti jilbiiffatee ti , “ Yaa Gooftaa , ana irraa fagaadhu , ani nama dilaawaa dha ” jedheeni .
42005009	Simoonii fi isaa wajjiin kanneen turan hundinuu , kalluuna hedduu qabuu isaanii ni ajaa'iban .
42005010	Yaaqoobii fi Yohannis , ilmaan Zabdewos warri hojii dhaan shariikoota Simoon turaniis , akkuma warra kaanitti baaseeyfatan . Yesuus hogguus Simooniin , “ Abshir hin sodaatin , asii achi ati nama namoota walitti qabu taata ” jedheeni .
42005011	Doonii isaanii gara qarqaratti eega baasan booddee , waa hundumaa dhiisanii ti , Yesuus duukaa bu'an .
42005012	Yesuus magaalaa tokko keeysa odoo jiruu ; namticha qaamni isaa guutuun dhukkuba coraa tiin gaddaafame tokkoo tu achi dhufe ; inni Yesuus hogguu arke , adda isaa tiin lafa gahee ti , “ Yaa Gooftaa , fedha kee yoo tahe na fayyisuu ni dandeeysa ” jedhee ti isa kadhate .
42005013	Yesuus hixatee harkaan isaa tiin qabatee ti , “ Niin fedhaa , fayyi ! ” jedheeni ; hogguusuma namtichi dhukkuba coraa isaa irraa fayyee ti qulqullaawe .
42005014	Yesuus ammoo , “ Waan kana nam tokkotti illee hin himin , ammoo deemii luba if ilaalchisi , namoota hundumaaf ragaa akka tahuuf , akka Museen ajajetti fayyuu kee tiif kannaa tee dhiheeysi ! ” jedhee ti isa ajaje .
42005015	Haa tahu malee , oduun Yesuus caalaatti odeeyfamnaan , namoonni hizaaba hin qabne isa dhaggeeyfachuu fi uzrii isaanii irraahiis fayyuuf gara isaa ti yaa'an .
42005016	Inni ammoo kadhata godhuuf jecha , gara lafa umnaatti jalaa deeme .
42005017	Gaaf tokko Yesuus odoo barsiisaa jiruu , Fariisonninii fi barsiisonni seeraa tiis gandeen kutaa Galiilaa tii fi Yihudaa , magaalaa Yerusaaleem irraa hiis dhufanii , achi tattaa'u turan . Qiwwaan Rabbii Gooytaa , aafihuuf Yesuus wajjiin turte .
42005018	Kunoo jarreen tokko nama qaamni isaa laamshawe siree dhaan fidanii ti , ol galchanii Yesuus dura kaayuu dha yaalan .
42005019	Ammoo hoddomina namootaa tiif karaa dhabnaan , mana irratti ol baasanii ti , wixina manaa buqqaasanii , akkuma siree irra ciisetti Yesuus duratti gadi buusan .
42005020	Yesuus amantii jarreen kanaa hogguu arke , namticha dhukkubsataa dhaan , “ Namtichana , diliin tee hundinuu oomfii siif godhamtee ti jirti ” jedheeni .
42005021	Barsiisonni seeraa tii fi Fariisonni , “ Eenyu namtichi akkanatti arrabsu kun ? Rabbii tokkicha qofa malee , eenyuu tu dilii namaaf oomfii godhuu dandaya ? ” jechaa ti , gaaffii if keeysatti guungumuu jalqaban .
42005022	Yesuus yaada isaanii bira gahuu dhaan , “ Maaliif tana qalbii teeysan keeysatti yaaddu ? ” jedhee ti isaan gaafate .
42005023	“ Kam tu irra sablata ? Diliin tee oomfii siif godhamte , jechuu dha moo , yookiin ka'ii tii miilaan deemi jechuu dha ?
42005024	Ammoo Ilmi Namaa lafa irratti dilii oomfii godhuuf amrii akka qabu beekaa ! ” jedhe . Hogguusuma namticha laamshawaa dhaan , “ Ka'ii tii siree tee fudhadhuu mana keetitti galiin siin jedha ” jedheeni .
42005025	Hogguusuma oduma isaan laalanii , ka'ee siree irra ciisaa turees fudhatee ti , Rabbiif hamdii dhiheeysaa mana isaatti kute .
42005026	Hogguus hundi isaanii birratanii , Rabbiif hamdii dhiheeysan ; naasuuniis isaan qabatte , “ Arra baasa takkaa hin tahin agarre ” jedhan .
42005027	Yesuus kana booddee achii bahee odoo deemuu , namticha qaraxxuu Leewii jedhamu tokko , bakka qaraxaa odoo taa'uu arkee ti , “ Na duukaa bu'i ! ” jedheeni .
42005028	Hogguusuma Leewiin waan hundumaa dhiisee ka'ee ti , isa duukaa bu'e .
42005029	Eegasii Leewiin Yesuus simachuuf mana isaatti azuumaa guddoo dha qopheeyse ; qaraxxoonninii fi namoonni biraa hedduun , isaanii wajjiin gabatee nyaataa bira taa'anii ti turan .
42005030	Hogguus Fariisonninii fi barsiisonni seeraa barattoota Yesuus irratti guungumuun , “ Warra qaraxxuu dhaa fi warra tuffatamoo wajjiin maaliif nyaattu ? Maaliif dhuyduusi ? ” jedhanii ti gaafatan .
42005031	Yesuus deebisee , “ Namoonni fayyaa qaban ogeeysa fayyaa hin barbaadan , dhukkubsatoo tu barbaada malee .
42005032	Ani warra jireenya qaceeloo jiraatan yaamuuf hin dhufne , dilaawoota gara toowbaatti yaamuufiin dhufe malee ” isaaniin jedhe .
42005033	Hogguus jarreen kun deebisanii Yesuusiin , “ Barattoonni Yohannis wayta hedduu ni soomu , ni kadhatuus , barattoonni Fariisotaa tiis akkasuma godhu ; barattoonni kee ammoo ni nyaatu , ni dhuguus ” jedhaniin .
42005034	Yesuus ammoo , “ Odoo aruuztichi isaaniin wajjiin jiruu , warra millisee soomansiisuu ni dandeeysuu ?
42005035	Guyyaan aruuztichi isaan biraa itti fudhatamu dhufuuf jira ; hogguus ni soomanu ” isaaniin jedhe .
42005036	Yesuus fakkeenya kanaas isaanitti hime , “ Nam tokko illeen erbee huccuu haaraya irraa baqeeysee huccuu moofaa irratti hin erbu . Akkana yoo godhe , huccuu irraa baqaqe haaraya saniis ni balleeysa ; erbeen isii tiis huccuu moofaa dhaan wajjiin wal hin fudhatu .
42005037	Nam tokko illeen daadhii inabaa haaraya qandii moofaatti hin naqu ; akkana yoo godhe , daadhichi qandicha ni dhoosa , daadhiiniis ni dhangala'a , lachuu tuu ni badu .
42005038	Daadhii inabaa haaraya qandii haarayatti naqu .
42005039	Namni daadhii bilchaatte eega dhuge booddee daadhii qaccee hin barbaadu , daadhii bilchaattee tu irra wayyaa dha jedha ” jedhe .
42006001	Guyyaa Sanbataa tokko , Yesuus ooyruu qamadii keeysa dabraa ti ture ; barattoonni isaa ammoo ashiita ciratanii harka isaanii tiin shukkuumanii ti nyaatan .
42006002	Hogguus Fariisota keeysaa jarri tokko , “ Guyyaa Sanbataa waan godhuun seeraan dhoorkame maaliif gootu ? ” jedhanii ti isaan gaafatan .
42006003	Yesuus deebisee , “ Daawwid namoota isaa wajjiin wayta beelawe waan godhe isin inumaa tuu hin dubbifnee ?
42006004	Inni kunoo mana Rabbii seenee , biddeena ilaalchaa Rabbii tiif dhihaate fudhatee nyaatee ti , namoota isaa wajjiin turaniifiis kanne ; biddeena kana luboota qofa malee , warri biraa nyaachuun seeraan dhoorkamee ti ture ” jedhe .
42006005	Itti dabalee tiis , “ Ilmi Namaa Gooftaa Sanbataa ti ” isaaniin jedhe .
42006006	Sanbata biraa tokkottiis Yesuus mana sagadaa seenee ti barsiise ; namtichi harki isaa kan mirgaa naaffate tokkoos achi keeysa ture .
42006007	Barsiisonni seeraa tii fi Fariisonni , sababa Yesuus ittiin kasasan arkachuuf , Sanbataan namticha kana , yoo kan fayyisu tahe laaluuf jecha , ni basaasu turan .
42006008	Yesuus ammoo waan jarri garaa isaanii keeysatti yaadan beekee ti , namticha harki isaa naaffate saniin , “ Ka'ii tii , gara fuula duraa as koottu ! ” isaan jennaan , namtichi niis ka'ee ti achi fuula dura dhaabbate .
42006009	Hogguus Yesuus jaraan , “ Isinumaan gaafadhaa , seerri keenya guyyaa Sanbataatti maal akka goonu nu ajaja ? Gaarii dalaguu dha moo hamaa ? Lubbuu namaa du'a irraa oolchuu dha moo yookiin ajjeesuu dha ? ” jedheeni .
42006010	Naannoo isaa warra turan hundumaa tokko tokkoon eega laale booddee namtichaan , “ Harka kee diriirsi ! ” jedheeni ; hogguus inni harka isaa ni diriirse , harki isaa tiis deebi'ee ti fayye .
42006011	Jarri ammoo hedduu aaranii ti , Yesuus kana akkam godhuun akka isaan irra jiru , wal marihatan .
42006012	Jidduu san keeysaa guyyaa tokko Yesuus gara gaaraatti ol bahee ti , achitti halkan guutuu Rabbi kadhachaa bule .
42006013	Bariisaan dhufnaan , barattoota isaa warra turan hundumaa ifitti yaamee ti , isaan keeysaa kudha lama filate ; warri inni ergamoota jedhee moggaasees isaan kana .
42006014	Maqaan isaanii tiis Simoon kan inni Phexiroos jedhee moggaase , Indiriiyaas obboleeysa Phexiroos , Yaaqoob , Yohannis , Filiphoos , Bartolomewos ,
42006015	Maatewos , Toomaas , Yaaqoob ilma Alfewos , Simoon kan “ Hinaafticha ” jedhamee beekame ,
42006016	Yihudaa ilma Yaaqoob , Yihudaa Keriyot ; inni ammoo booddee Yesuus dabarsee kan kannee dha .
42006017	Yesuus isaanii wajjiin gaara gubbaa irraa gadi bu'ee ti , lafa shiiraa takka dhaabbate ; barattoota isaa danuu fi ummata dila , kanneen Yihudaa hundumaa fi Yerusaaleem keeysaa , akkasumatti ammaas mandaroota bahar cinaa , Xiiroosii fi Sidoon keeysaa hiis ummanni hizaaba hin qabne isaanii wajjiin turan .
42006018	Isaan kanneen Yesuus dhaggeeyfachuu fi , ammaas uzrii isaanii irraa hiis fayyuuf dhufan ; warri ruuhaa hamaa dhaan rakkachaa turaniis ni fayyan .
42006019	Humniti isa irraa baatee , isaan hunda fayyisaa waan jirtuuf jecha , ummanni hundinuu isa harkaan tuquuf ni yaalu turan .
42006020	Hogguus inni gara isaanitti garagalee barattoota isaa daawwachaa akkana jedheeni ; “ Isin warri miskiinonni eeybifamoo dha , Mootummaan Rabbii teeysani .
42006021	Isin warri amma beeloytan eeybifamoo dha , quufuuf teeysu ; isin warri amma boochan eeybifamoo dha , kofluuf teeysu .
42006022	Sababa Ilma Namaa tiif jedhanii namoonni hogguu isin jibban , hogguu if irraa isin baasanii isin arrabsaniis maqaa keeysan balleeysanii isin lagataniis isin eeybifamoo dha !
42006023	Abbootiin isaanii tiis nabiyyoota akkasuma gochaa ti turan ; tun yoo isin mudatte gammadaa , kuruphisaa , samii irratti sawaabni keeysan guddaa dha taha .
42006024	Ammoo isin kanneen warra taajira taataniif magan , raahaa teeysan isin duruun fudhattan .
42006025	Isin warra amma quufoo taataniif magan , beelawuuf teeysu ; isin warra amma kofaltaniif magan , booyuu fi waywaachuuf deemtu .
42006026	Isin warra namoota hedduun faarfamtaniif magan , abbootiin isaanii tiis nabiyyoota kijiboo akkasuma itti gochaa ti turan ” jedheeni .
42006027	Yesuus itti furee , “ Ani ammoo isin warra na dhaggeeyfachaa jirtaniiniin jedha ; adawwii teeysan jaaladhaa , warra isin jibbaniifiis gaarii godhaa !
42006028	Warra isin abaaran eeybisaa , warra isin arrabsaniifiis kadhadhaa !
42006029	Nama mallaa tee gara tokkoon si kabaleef , tan gara kaanii tiis dura qabi ! Nama qamisa kee si irraa fudhatu , koota kee ti illee isa hin dhoorkatin !
42006030	Abbuma si kadhateef kanni , qabeenya kee nama si duraa fudhatuus , naa deebisi jettee , hin gaafatin !
42006031	Waan namoonni akka isiniif godhan jaalattan , isiniis akkasuma isaaniif godhaa !
42006032	Warra isin jaalatan qofa yoo jaalattan , galanni keeysan maali ? Warri hin amanne illeen warra isaan jaalatan numa jaalatu .
42006033	Warruma gaarii isiniif godhan qofaaf gaarii yoo gootan , galanni keeysan maali ? Warri hin amanne illeen akkasuma godhu .
42006034	Warra isiniif deebisuu dandayan qofaaf yoo liqeeysitan , galanni keeysan maali ? Warri dilaawoonni illeen waan liqeeysan deebisanii arkachuuf dilaawootatti ni liqeeysu .
42006035	Isin ammoo adawwii teeysan jaaladhaa , gaariis godhaa , nuuf deebisu jettanii odoo hin abdatiniis liqeeysaa ! Sawaabni keeysan guddaa dha taha , joollee Gooytaa tiis ni taatu ; inni kunoo warra galata hin qabnee fi warra hamoof illee arjaa dha .
42006036	Abbaan keeysan rahamata-qabeeysa akka tahe isiniis rahamata-qabeeysa tahaa ! ” jedheeni .
42006037	Yesuus itti furee , “ Namatti hin faradinaa , isinittiis hin faradamu ; yakka hin murinaa , yakki isinittiis hin muramu ; oomfii godhaa , Rabbiis isiniif oomfii ni godha .
42006038	Kannaa , isiniifiis ni kannama ; saffaraa gaarii kan gadi takashamee walitti lulamee , gubbaaniis dhangala'ee tu isiniif kannama ; quunnuma itti namaaf saffartaniin isiniifiis saffarama ” jedheeni .
42006039	Yesuus ammaas fakkeenya kana isaanitti hime ; “ Namni jaamaan tokko nama jaamaa biraa , karaa agarsiisuu ni dandayaa ? Lachuu tuu waliin boollatti hin kufanii ?
42006040	Barattuun tokko barsiisaa isaa irra hin caalu ; tahu illee namni akka gaaritti leenjifame akka barsiisaa isaa ti taha .
42006041	Maaliif huuba ija obboleeysa kee tii keeysa jiru ilaalta ? Kullooda ija tee keeysa jiru hin hubattuu ?
42006042	Atuu kan kullooda ija tee keeysa jiruu huu hin agarre , akkamitti obboleeysa kee tiin , ‘ Yaa obboleeysa koo , lakkii huuba ija tee keeysa jiru kanaan si irraa baasa ’ jettaani ree ? Ati yaa fakkeeysituu , duraan dursitee , kullooda ija tee keeysaa if irraa baasi , eegas booda huuba ija obboleeysa kee tii keeysa jiru baasuu dandeeysa ” jedheeni .
42006043	Yesuus barsiisa isaa itti furee , “ Mukni gaariin firii hamaa hin godhatu , akkasumatti ammaas mukni hamaaniis firii gaarii hin godhatu .
42006044	Mukni hundinuu , firii inni godhatuun beekama ; firii habruu walleensuu irraa , firii inabaa tiis qajimaa irraa hin guuran .
42006045	Namni gaariin , gaarummaa garaa isaa keeysaa , waan gaarii ni baasa ; namni hamaaniis , hammeenya garaa isaa keeysaa , waan hamaa ni baasa . Namni waanuma garaa isaa keeysa guutee dhangala'u afaaniin dubbata ” jedhe .
42006046	Yesuus itti dabalee , “ Waaniin ani jedhuu huu hin gootanii , ‘ Yaa Gooftaa , Yaa Gooftaa ’ jettanii maaliif na yaamtu ?
42006047	Namuma gara kiyya dhufee qoowlii tiyya dhaggeeyfatee hojii irra oolchu , eenyu akka inni fakkaatuun isin agarsiisa .
42006048	Inni akka nama gadi fageeysee qotee , bu'ura mana isaa dhagaa irratti dhaabee ijaarrate fakkaata . Hogguu galaanni guutee , mana isaa dhawe ammoo , sababa inni bu'ura jabaa qabuuf jecha sossoosuu hin dandeenye .
42006049	Namni qoowlii tiyya dhagayee hojii irra hin oolchine ammoo , nama bu'ura mana isaa gadi fageeysee odoo hin dhaabin , biyyee irratti ijaarrate fakkaata . Hogguma galaanni isa dhawe , jiga hambaa hin qabne jiga ” jedhe .
42007001	Yesuus waan hundumaa ummata dhageeysisee eega raawwatee booddee , Qifirnaahom deeme .
42007002	Kaadamaan abbaa dhibbaalaa tokko , kan inni hedduu mararfatu , duraa dhukkubsatee yaratee ti ture .
42007003	Abbaan dhibbaalaa waa'ee Yesuus dhagayee ti , akka dhufee kaadamaa isaa du'a irraa oolchuuf jecha manguddoota Yihudootaa itti ergate .
42007004	Isaaniis hogguu gara Yesuus dhufan , gadi jabeeysanii ti isa kadhatan , “ Namtichi kun , akka ati tana gootuuf nama malu .
42007005	Inni , nama ummata keenya jaalatu , mana sagadaa tiis kan nuuf ijaare isa ” jedhaniin .
42007006	Akkasitti Yesuus ka'ee manguddoota saniin wajjiin deeme . Abbaan dhibbaalaa ammoo Yesuus mana isaatti hogguu dhihaate , dhaamsa akka itti himaniif firoota isaa itti ergee , “ Yaa Gooftaa if hin dararin , ati wixina mana kiyyaa jala akka seentuuf ani nama gahu miti .
42007007	Kanaaf jechaan , ani ifii koo tii si bira dhufuuf nama gahu anatti hin fakkaatu ; achumaa jecha tokko qofa dubbadhu , kaadamaan kiyyaas ni fayya .
42007008	Aniis bar hoogganaa na ajaju niin qabaa , ammaas loltuus if jalaa niin qaba . Isa tokkoon ‘ Deemi ! ’ yoon jedhe ni deema , kaaniiniis ‘ Koottu ! ’ yoon jedheen ni dhufa ; kaadamaa kiyyaan ‘ Kana godhi ! ’ yoon jedheen ni godha ” jedhe .
42007009	Yesuus tana hogguu dhagaye ajaa'ibee ti , warra isa duukaa jiranitti garagalee ti , “ Ani Israa'el keeysatti illee amantii guddoo akkanaa takkaa tuu hin agarre ” jedheeni .
42007010	Warri ergaman sun mana abbaa dhibbaalaatti hogguu deebi'an kaadamaan sun duruun fayyee ti arkan .
42007011	Eegasii Yesuus magaalaa Naayin jedhamtu takka dhaqe ; barattoonni isaa tii fi namoonni hedduun isaa wajjiin dhaqan .
42007012	Inni balbala keellaa mandarichaatti hogguu dhihaate , kunoo namoonni reefka baadhatanii ti bahuu irra turan ; gurbaan du'e suniis haadha isaa gursummeeytiif ilma tokkicha ture . Namoonni magaalaa sanii hedduun haadha isaa wajjiin turan .
42007013	Gooftaan hogguu isii arke nahee tiif , “ Hin booyin ! ” jedheeni .
42007014	Itti dhihaatee wasaasicha harkaan qabannaan , warri baadhatan ni dhaabbatan ; inni ammoo , “ Dargaggeeysana , ka'iin siin jedha ! ” jedheeni .
42007015	Hogguusuma inni du'ee ture ol godhatee taa'ee , dubbachuus jalqabe ; Yesuus akkasitti haadha isaa tiif deebise .
42007016	Hundi isaanii tiis birratanii ti , “ Nabiyyii guddaa tu nu keeysatti mullate ; Rabbi ummata isaa tiif dirmate ! ” jedhanii ti Gooytaaf hamdii dhiheeysan .
42007017	Oduun tuniis guutummaa Yihudaa tii fi naannoo sanii hunduma wal geeyse .
42007018	Barattoonni Yohannis waan kanneen hundumaa isatti himan ; as irratti Yohannis barattoota isaa keeysaa lama ifitti yaamee ti ,
42007019	Gooftatti isaan ergee ti , “ Inni dhufuuf deemu sihi moo , yookiin kan biraa haa eeggannu ? ” jedheeni .
42007020	Hogguus warri ergaman gara Yesuus dhufanii ti , “ Yohannis cuuphaan , ‘ Inni dhufuuf deemu sihi moo , yookiin kan biraa haa eeggannu ? ’ jennee akka si gaafannuuf sitti nu erge ” jedhaniin .
42007021	Waytuma san Yesuus namoota hedduu uzrii isaanii irraa , da'iifummaa isaanii irraa , ruuhaanota hamoo irraahiis fayyise ; jaamoota hedduufiis ija bane .
42007022	Warra ergamaniiniis , “ Deebi'aa tii , waan agartanii fi waan dhageeysaniis Yohannisitti himaa ! Warri jaaman ni arku , naafoonni ni deemu , dhukkuba coraa tiin warri gaddaafaman ni fayyu , dhegelaan ni dhagayu , warri du'aniis ni ka'u , miskiinootaafiis Wangeelli ni lallabama .
42007023	Namni mamee anatti hin gufanne gammachuu akkam qabaata ! ” jedheeni .
42007024	Ergamoonni Yohannis eega deeman booddee , inni waa'ee Yohannis Cuuphaa namootatti dubbachu jalqabe ; “ Maal daawwachuuf huffee gammoojjii dheeyxan ? Gobeensa qilleensi raasuu ?
42007025	Yookiin maal daawwachuuf baatan ? Nama uffata bareedaa qaama irraa miidhagu uffatee ? Warri uffata miidhagu uffatanii fi qananitti jiraatan , mana mootummaa keeysa jiru .
42007026	Mee anumatti himaa , maal daawwachuuf baatan ? Nabiyyii dhaa ? Eeyye , nabiyyii irraa huu kan caaluun isiniin jedha .
42007027	Barreeyfamni Qulqulluun waa'ee Yohannis laalchisuun , ‘ Ilaa kunoo , karaa kee akka siif qopheeysuuf , ergamaa kiyya si duran erga ’ jedhee dubbatee ti jira .
42007028	“ Ani isinittiin hima , nama tahee lafa irratti kan dhalate keeysaa , Yohannis irra kan caalu hin jiru ; haa tahu malee , Mootummaa Rabbii keeysatti inni hundumaa irra xiqqaatu illeen isa irra ni caala ” jedhe .
42007029	Ummanni hundinuu tana hogguu dhagayan , warri qaraxa fuudhan illeen abbaa haqummaa Rabbiif quudhanii ti , cuuphaa Yohannisiiniis ni cuuphaman .
42007030	Fariisonninii fi barsiisonni seeraa ammoo , Yohannisiin cuuphamuu irraa ooluu dhaan waan Rabbi isaaniif yaade , irratti didan .
42007031	Yesuus itti dabalee ti , “ Ummata dhaloota ammaa kana maalittiin fakkeeysa ? Maal fakkaatuusi ?
42007032	Isaan akka joollee dirree magaalaa keeysa tattaa'anii , ‘ Ulullee isiniif afuufnaan , sirbuu dha diddan ; lakkaawannee faarsinaaniis booyuu dha diddan ’ jedhanii walitti wacanii ti .
42007033	Yohannis Cuuphaan hogguu dhufe , biddeena hin nyaatu , daadhiis hin dhugu ture ; isin ammoo , ‘ Sheeyxaana qaba ’ jettaniin .
42007034	Ilmi Namaa hogguu dhufe , ni nyaata ni dhugaasi ; isin ammoo ‘ Kunoo nama bololaa fi farshaanaa , saahiba warra qaraxxuu tii fi warra tuffatamoo ’ jettuuni .
42007035	Haa tahu malee , hikmaan Rabbii sirrii tahuun joollee isii hundumaan mirkanooyte ” jedhe .
42007036	Fariisota keeysaa tokko nyaataaf isa afeerraan , Yesuus mana Fariistichaa seenee ti maadditti dhihaate .
42007037	Magaalaa saniis dubartii dilooytuu takkaa tu ture ; Yesuus mana Fariistichaa maadditti dhihaatee akka jiru hogguu dhageeyse , bilqaaxa axira Alabaasxaraa fudhattee ti dhufte .
42007038	Isa duubaan dhaabbattee odoo boochuu , imimmaan isii tiin miila isaa jiifnaan , rifeensa mataa isii tiin irra hayxee ti , miila isaa dhudhungattee axiraas irratti dhangalaafte .
42007039	Fariistichi isa afeere sun tana hogguu arke , “ Namtichi kun silaa dhugumaan nabiyyii tahee , dubartiin miila isaa qaqqabattu tun dhalaa akkam akka isiin taate , silaa ni beeka ture ; isiin kunoo dilooytuu dha ” jedhee ti garaa isaa keeysatti yaade .
42007040	Yesuus ammoo deebisee ti , “ Yaa Simoon , waaniin sitti himuun qaba ” jennaaniin , inni ammoo , “ Maal yaa barsiisaa ? ” jedheeni .
42007041	“ Namtichi tokko , jara lama irraa horii qaba ture , isa duraa irra qarshii dhibba shan , isa lammeeysaa irra ammoo qarshii shantamii tu ture .
42007042	Isaan lachuu waan deebisaniif dhabnaan akkasumatti dhiiseef ; jara lamaan san keeysaa kam tu abbaa horii kana caalatti jaalata ? ” jedheeni .
42007043	Simoon hogguu deebisu , “ Namticha qarshiin dhibbi shan dhiifamtee fii tu caalchisee jaalata anatti fakkaata ” jedheeni . Yesuus ammaas , “ Dhuga baanta ” .
42007044	Gara dubartitti fuula deebi'ee ti , Simooniin , “ Dubartii tana agartaa ? Ani mana kee dhufnaan , ati bishaan miilaa ti illee anaaf hin fichisiifne ; isiin ammoo , imimmaan isii tiin miila kiyya jiiftee ti , rifeensa mataa isii tiiniis irraa hayxe .
42007045	Ati hogguu na simatte ana hin dhunganne , isiin ammoo , eega asitti na agartee jalqabdee , miila kiyya dhungachuu irraa gargar hin dhaabne .
42007046	Ati mataa kiyya illee zeeta na hin dibne ; isiin ammoo , miila kiyya axira na dibde .
42007047	Tanaaf jecha ani dhugumaan sitti hima , isiin hedduu waan jaalatteef jecha , diliin isii tan hedduu turte , isiif dhiifamte . Namni diliin waa xiqqo oomfii godhamteef , waa xiqqo jaalata . ”
42007048	Achi irratti Yesuus deebisee isiin akkana jedhe , “ Dilii tee oomfii siif godhaman . ”
42007049	Hogguus warri isaa wajjiin maadditti taa'anii turan , akkana waliin jechuu dha eegalan , “ Kun eenyu , kan dilii namaaf oomfii godhu ? ”
42007050	Kana booddee Yesuus dubartittii dhaan , “ Amantiin tee si fayyiftee ti jirtii , nagayaan deemi ! ” jedheeni .
42008001	Waa xiqqo booddee Yesuus mandarootaa fi gandeen keeysa deemee , Oduu Gammachuu Mootummaa Rabbii labsaa ti ture ; barattoonni isaa kudha lamaaniis isaa wajjiin turan .
42008002	Akkasumatti ammaas dubartoonni ruuhaanota hamoo fi dhukkuba adda addaa irraa fayyifamaniis , isa duukaa ni bu'u turan ; isaaniis Maariyaam Magdalaa tan jedhamtu , tan ruuhaanonni hamoon torba keeysaa baafamaniis ,
42008003	Yo'anaa niitiin Kuuzaa , namticha kaadamaa mana Herodis ture , Susaanaa fi warri biraa tiis hedduu dha turan . Isaan kanneen qabeenya mataa isaanii tiin , Yesuusii fi barattoota isaa tiis , ni tajaajilu turan .
42008004	Namoonni hedduun magaalaa adda addaa irraa , walitti qabamanii hogguu gara Yesuus dhufan ; Yesuus fakkeenya kana isaanitti hime ;
42008005	“ Namtichi tokko shanyii facaasuuf bahe ; odoo facaasuu hangi tokko karaa cinaa bu'an , achitti namni irra ejjate ; shimbirroonni niis funaannatanii ti nyaatan .
42008006	Kaan ammoo lafa dhagaa kattaa qabdu irra bu'an ; eega biqilan booda biyyeen isii reeqasa waan hin qabneef jecha ni xoolaqan .
42008007	Shanyii keeysaa hangi kaan qoree keeysa bu'an ; qoreeniis wajjiin biqilanii ti isaan huute .
42008008	Warri kaan ammoo biyyee gaarii keeysa bu'an ; biqilanii , guddatanii ti dachaa dhibba adduma addaan firii godhatan ” jedheeni . Yesuus sagalee isaa ol fuudhee ti , “ Gurra dhagayuun kan qabu haa dhaggeeyfatu ! ” jedheeni .
42008009	Eegasii barattoonni isaa , “ Hiikkaan fakkeenya kanaa maali ? ” jedhanii ti Yesuus gaafatan .
42008010	Yesuus deebisee ti , “ Hiccitii Mootummaa Rabbii beekuun isiniif kannamtee ti jirti ; warra kaaniif ammoo , oduma laalanii akka hin agarreef , oduma dhagayanii akka hin hubanneef fakkeenyaan kannamaaf ” isaaniin jedhe .
42008011	“ Hiikkaan fakkeenya namticha shanyii facaasuu tana ; shanyichi Qoowlii Rabbii ti .
42008012	Karaa cinaan , fakkeenya warra Qoowlii Rabbii dhagayanii , hogguusuma Sheeyxaanni dhufee akka isaan amananii najaa hin baaneef , qoowlicha qalbii isaanii keeysaa butatuu ti .
42008013	Lafti dhagaa , fakkeenya warra qoowlicha dhagayanii gammachuu dhaan fudhatanii ti ; ammoo hidda gadi fagoo waan hin qabneef jecha , waytumaaf amanu ; hogguu fitinaan dhuftu irraa kukkufu .
42008014	Lafti qoree , fakkeenya warra qoowlicha dhagayanii , cinqiin shoorarka'uun , taajirummaa fi qananiin jireenyaa itti dacha'anii isaan huunaan , firii godhatan odoo hin bilcheeysin kanneen hafanii dha .
42008015	Lafti gaariin , fakkeenya warra qoowlicha dhagayanii , sirritti qalbii dhaan akka gaaritti fudhatanii , rakkina hundumaa obsanii warra firii godhatanii ti ” jedheeni .
42008016	“ Nam tokko illeen ibsaa qabsiisee , taguuga jala yookiin siree jala hin kaahu ; warri mana san seenan hundinuu ificha akka arkaniif , madabaa irra kaaya malee .
42008017	Wanti dhooyfamte takka illeen ifatti bahuun isii hin haftu ; ammaas wanni dhooysaan eegamees , kan odoo zaahir bahee hin beekamin hafu hin jiru .
42008018	“ Eegasuu akkamitti akka caqastan itti yaadaa ! Nama qabuuf , itti dabalamee ti kannamaaf ; nama waa hin qabne ammoo , hammuma silaa qabuu huu irraa fuudhama ” jedheeni .
42008019	Hogguus haati Yesuusii fi obboleeyyan isaa , isa barbaacha dhufan ; ammoo hoddomina namaa tiif jecha isa bira gahuu hin dandeenye .
42008020	Kanaaf namtichi tokko , “ Haati tee tii fi obboleeyyan kee , ala dhaabbatanii ti jiruu , si arkuu dha barbaaduus ” isaan jedhe .
42008021	Yesuus ammoo deebisee , “ Haati tiyyaa fi obboleeyyan kiyya kanneen Qoowlii Rabbii dhagayanii hojiin raawwatanii dha ” jedheeni .
42008022	Gaaf tokko Yesuus barattoota isaa wajjiin doonii seenee ti , “ Koottaa mee , garba bishaanii kana gamatti haa ceenuu ! ” isaaniin jedhe ; akkasitti bishaan irra karaa bu'an .
42008023	Oduma doonii dhaan gama ceehuu irra jiranii ti , Yesuus achuma keeysa rafe . Ammaas bubbeen jabduun takka garba bishaanii irratti gadi bubbisaa ti dhufte ; doonii isaanii tittiis bishaan guutuu jalqabnaan , lubbuu isaanii tii fuu ni sodaatan .
42008024	Hogguus barattoonni Yesuusitti dhihaatanii , dammaysanii ti , “ Yaa barsiisaa , barsiisaa , ka'i , kunoo nuti dhumuuf deemna ! ” jedhaniin . Hogguusuma dammaqee ti , bubbichaa fi bishaan wal darbaa ture saniis oofe ; bubbeenii fi wal darbaan bishaanii tiis hafanii ti , nagayni sabate .
42008025	Kana booddee inni barattoota isaa tiin , “ Meerree amantiin teeysan ? ” jedheeni ; isaan ammoo birrachaa ajaa'ibaa ti , “ Namtichi kun eenyu ? Kunoo , bubbee fi bishaaniis ni ajaja ; isaaniis ni ajajamuuf ” waliin jedhan .
42008026	Doonii dhaan gara kutaa Gergeesaatti ceehan ; inni niis fuullee Galiilaa ti ture .
42008027	Yesuus bishaan qarqaratti hogguu bahe , kunoo namtichi magaalaa sanii , kan ruuhaanonni hamoon keeysa turan tokko itti dhufe . Namtichi bara dheeraaf qullaa dha deema ture , qabroota keeysa gala malee , manatti hin galu ture .
42008028	Inni hogguu Yesuus arke iyyee ti , fuula isaa duratti lafa dhawee , sagalee guddaa dhaaniis , “ Yaa Yesuus Ilma Rabbii Gooytaa , maal na irraa barbaadda ? Sin kadhadhaa hadaraa na hin zaliilin ! ” jedheeni .
42008029	Kuniis ruuhaanichi hamaan namticha keeysaa akka bahuuf , Yesuus isa ajajee waan tureefi . Wayta hedduu ruuhaan hamaan isatti ka'ee shanshalataan harkaa fi miila isaa hidhanii yoo eegan illee , hidhaa san ciree , humna ruuhaanota hamoo tiin , huffee gammoojitti ni geeyfama ture .
42008030	Yesuus ammaas , “ Maqaan kee eenyu ? ” jedhee gaafannaan , “ Maqaan kiyya ‘ Jundii dha ’ ” jedhee ti deebise ; sababni isaa tiis ruuhaanonni hamoon hedduun namtichatti waan galaniif .
42008031	Ruuhaanonni hamoon hunquuftutti akka isaan hin ergine Yesuus kadhatan .
42008032	Ededa gaaraa san irraas kunoo , bobbaan booyyee ni dheeduu turan ; ruuhaanonni hamooniis , booyyee kanneenitti galuuf isa kadhannaan , inni niis isaaniiif hayyame .
42008033	Hogguus ruuhaanonni hamoon namticha keeysaa bahanii , booyyee kanneenitti waan galaniif , bobbaan sun hundinuu hallayyaa irraa garba bishaanitti gadi konkolaatanii ti liqimfamanii ti karraqaman .
42008034	Warri booyyee tiysaniis , waan tahe tana hogguu arkan orihanii ti , warra magaalaa keeysaattii fi warra biyyaattiis odeeysan .
42008035	Ummanni dhagayaniis waan tahe san laaluuf bahanii ti , gara Yesuus dhufan . Achittiis kunoo namtichi ruuhaanonni hamoon keeysaa bahan , huccuu uffatee , kan qalbii fayyaa dhaan miila Yesuus jala taa'u arkan ; hogguus hundi isaanii tuu ni sodaatan .
42008036	Warri duraan achi turan kanneen akkaataa namtichi ruuhaa hamoon qabame itti fayye arkaniis , isaaniif odeeysan .
42008037	Kana booddee ummanni kutaa Gergeesaa martinuu , hedduu waan sodaataniif jecha , nu biraa deemi jedhanii ti , Yesuus gaafatan ; akkasitti inni niis doonii seenee ti achii deebi'e .
42008038	Namtichi ruuhaanonni hamoon keeysaa bahan , “ Si wajjiin haa deemuu ? ” jedhee isa kadhannaan ; Yesuus ammoo , akkana jedhee ti isa if jalaa deebise ;
42008039	“ Mana kee titti deebi'ii , waan guddaa Rabbiin siif godhe odeeysi ! ” isaan jedhe . Namtichi niis deemee ti , magaalaa keeysa naannawee , waan guddaa Yesuus isaaf godhe odeeyse .
42008040	Hogguu Yesuus [ garba bishaanii gamatti ] deebi'e , ummanni hundinuu dhufa isaa eeggachaa waan turaniif jecha , gammachuun isa simatan .
42008041	Kunoo , namtichi geggeeysituu mana sagadaa tokko , kan Yaayiros jedhamu dhufee ti , miila Yesuus jalatti kufee , gara mana isaa akka dhufuuf isa kadhate .
42008042	Intalti takkittiin inni qabu , tan bara kudha lama geeyse , duraa yarattee ti turte . Hogguu Yesuus dhaquuf karaa bu'e , hoddominni namaa jihaa hundumaan isa hacuuce .
42008043	Tana jidduttiis dubartiin takka tan bara kudha lama dhiiyni irraa yaa'uu dhaan rakkatte achi turte , ogeeysota fayyaa biraas dhaquu dhaan horii isii hundumaa fixxe ; haa tahu malee , namni tokko illeen isii fayyisuu hin dandeenye .
42008044	Isiin tun duuyda Yesuus duubaan dhuftee ti , handaara uffata isaa tuuynaan , hogguusuma dhiiyni irraa yaa'u cite .
42008045	Yesuus ammoo , “ Eenyuu tu na tuqe ? ” jedhee ti gaafate . Hundi isaanii “ Anaa miti ” jedhanii inkaarraan , Phexiroos , “ Yaa barsiisaa , ummanni kunoo sitti marsee si dhiibaa ti jira ” jedheeni .
42008046	Yesuus ammoo , “ Lakkii , namni tokko na tuqee ti jiraa , humniti na keeysaa bahuuniis , anatti dhagayamee ti jira ” jedhe .
42008047	Hogguus dubartittiin akka dhokachuu hin dandayin hubatte , hollachaa dhuftee ti miila Yesuus jalatti lafa dhooyte ; ummata san hundumaa duratti , maaliif akka isa tuuyxee fi waytuma sanattiis akka fayyite ni himte .
42008048	Hogguus Yesuus , “ Yaa intala too , amantiin tee si fayyiftee ti jirtii , nagayaan deemi ! ” isii dhaan jedhe .
42008049	Odoo inni tana dubbachaa jiruu , kunoo namtichi tokko mana namticha geggeeysituu mana sagadaa sanii irraa ergaa himuuf dhufee ti , Yaayirosiin , “ Intalti tee duutee ti jirtii , asii achi barsiisaa hin laffaasisin ! ” jedheeni .
42008050	Yesuus ammoo tana dhagayee ti Yaayirosiin , “ Hin sodaatin , numa amani qofa ! Isiiniis ni fayyiti ” jedheeni .
42008051	Mana bira hogguu gahees , Phexiroos , Yohannis , Yaaqoob akkasumatti ammaas abbaa intalaa tii fi haadha isii malee , namni biraa isaa wajjiin akka ol seenu hin hayyamne .
42008052	Namoonni hundinuu intalattiif , lakkaawwachaa booyaa ti turan . Yesuus ammoo , “ Hin booyinaa ! Intalti rafutti jirti malee hin duune ” jedheeni .
42008053	Hundi isaanii ammoo , intalti akka duute waan beekaniif jecha itti koflan .
42008054	Haa tahu malee , Yesuus harka isii qabee , “ Intalo , ol ka'i ! ” jedhee ti yaame .
42008055	Hogguusuma lubbuun itti deebitee , ol kaate ; inni ammaas waan nyaattu akka kannaniif ajaje .
42008056	Haawwan isii gammachuun if wallaalan ; Yesuus ammoo , waan tahe kana eenyutti illee akka hin himne isaan ajaje .
42009001	Yesuus barattoota kudha lamaan walitti yaamee ti , ruuhaanota hamoo akka baasaniif , dhukkubsatoos akka fayyisaniif , humnaa fi amrii isaaniif kanne .
42009002	Mootummaa Rabbii akka labsaniif , warra dhukkubsataniis akka fayyisaniif isaan erge .
42009003	Inni isaaniin , “ Karaaf humaa hin fudhatinaa , ulee yookiin qandii , nyaata yookiin horii , qamisa lama illee hin fudhatinaa !
42009004	Hanga bakka sanii deemtanitti , manuma seentan taa'aa !
42009005	Magaalaa warra isin hin simannee keeysaa bahaa ; hogguu baatan ammoo akka ragaa isaanitti bahuuf jecha , dhukkee magaalaa sanii miila keeysan irraa achitti dhadhawadhaa ! ” jedheeni .
42009006	Barattoonni niis ka'anii ti , ganda tokkoo kaanitti dabraa , bakka hundumatti Wangeela lallaban ; warra dhukkubsataniis ni fayyisan .
42009007	Herodis bulchaan Galiilaa , waan Yesuus hojjatee fi dubbate hundumaa dhagayee , gargar baafachuu dha dadhabe . Sababni isaa tiis , namoonni hangi tokko , Yohannis cuuphaa tu du'aa ka'e jedhan ;
42009008	warri kaan ammoo Eliyaas tu deebi'ee mullate , warri biraa ammoo nabiyyoota warra dur keeysaahi tokko ka'e jechaa ti turan .
42009009	Herodis , “ Ana ! Kan Yohannis mataa isaa mursiisee ture , eegasuu namtichiniin ani oduu isaa akkanatti dhagayu kun eenyu ree ? ” jedhee ti gaafate ; Yesuus arkuufiis ni barbaada ture .
42009010	Ergamoonni niis deebi'anii , waan hojjatan hundumaa Yesuusitti himan ; inni niis isaan if jala fuudhee ti , karaa magaalaa Beetesayidaa jedhamu tokko dhaquuf kophaa isaanii miila jalaa baafatan .
42009011	Namoonni ammoo tana hubachuu dhaan isa duukaa bu'an ; inni niis isaan simatee ti , waa'ee Mootummaa Rabbii isaanitti hime ; warra aafihamuun isaan barbaachisees ni aafihe .
42009012	Aduun hogguu dhiite , barattoonni kudha lamaan gara isaa dhufanii ti , “ Danuun namaa kun gara gandeenii tii fi manneen nutti aanan kanneenii dhaqanii , bakka bultii tii fi waan nyaataa akka barbaaddataniif isaan gadi dhiisi ; bakkiti nuti jirru tun lafa humaa irra hin jirre ” jedhaniin .
42009013	Yesuus ammoo , “ Isinummaan waan isaan nyaatan kannaaf ! ” isaaniin jedhe . Barattoonni ammoo , “ Yoo deemnee namoota kana hundumaaf nyaata binne malee , wanni nuti qabnu biddeena shanii fi kalluuna lama qofa ” jedhaniin .
42009014	Namoonni achitti arkaman dhiirti qofti kuma shan ni gahu turan ; inni ammoo barattoota isaa tiin , “ Shantam shantamitti hiraa tii murna murnaan teeysisaa ! ” jedheeni .
42009015	Isaaniis akkasuma godhanii ti hunda isaanii teeysisan .
42009016	Inni hogguus biddeena shananii fi kalluuna lamaan fuudhee , gara samii ol laalaa eeybisee , kukkutee ti jaraaf akka dhiheeysaniif , barattoota isaatitti kakkanne .
42009017	Hundi isaaniituu nyaatanii ti quufan ; barattoonni niis hambaa hafe walitti qabanii ti , safii kudha lama guutan .
42009018	Gaaf tokko Yesuus kophaa isaa odoo kadhatuu , barattoota qofaa tu isaan wajjiin ture ; inni ammoo , “ Namoonni kun eenyu anaan jedhu ? ” jedhee ti barattoota isaa gaafate .
42009019	Isaaniis , “ Yohannis cuuphaa dha siin jedhu , warri kaan nabi Eliyaasi siin jedhu , kaan ammoo nabiyyoota dur keeysaa tokko siin jedhu ” jedhanii ti deebisaniif .
42009020	Inni ammoo ammaas , “ Isinoo , eenyu anaan jettu ? ” jedhee ti gaafate ; hogguus Phexiroos , “ Ati Masiihii Rabbii ti ! ” jedhee ti deebise .
42009021	Yesuus hogguus , “ Tana nam tokkotti illee hin himinaa ! ” jedhee jabeeysee ti isaan dinniine .
42009022	Hogguus , “ Ilmi Namaa manguddootaa fi luboota warra angafootaan , ammaas barsiisota seeraa tiiniis hedduu dararamuu fi raawwatee tuffatamuun , du'atti kannamuuniis isa irra jira ; guyyaa sadeeysaatti ammoo du'aa ni ka'a ” jedhee ti isaanitti hime .
42009023	Isaan hundaanuu , “ Eenyu illeen Na duukaa bu'uu yoo fedhe , if kaadee , fannoo isaa tiis baadhatee , guyyuu ana duukaa haa bu'uu ;
42009024	namni lubbuu isaa jiraachisuu barbaadu , lubbuun isaa duraa fudhatamti ; ammoo kan anaaf jecha lubbuu isaa kannu , isii ni jiraachifata .
42009025	Namni guutummaa addunyaa dhaa fayyadamee , ammoo lubbuu isaa tuu dhabe , yookiin balleeyse , faaydaan isaa maali ?
42009026	Eenyu illeen anattii fi qoowlii tiyyattiis yoo qaanfate , Ilmi Namaa tiis ulfina durrii isaa tiin , kan Abbaa isaa tiin , kan qulqulloota maleeykootaa tiiniis hogguu dhufu , isatti ni qaanfata .
42009027	Dhugumaan isinitti hima , namoota as dhadhaabbatanii jiran kanneen keeysaa , odoo hin du'in , warri Mootummaa Rabbii arku ni jiru ” jedhe .
42009028	Tana dubbatee hanga guyyaa saddeetii booddee , Phexiroosii fi Yohannis , Yaaqoobiis fudhatee ti kadhata godhuuf gara gaaraatti ol bahe .
42009029	Inni odoo kadhatuu , fuulli isaa ni jijjiirame ; uffanni isaa tiis adii walaqqisu tahe .
42009030	Kunoo , namoonni lama , isaaniis Musee fi Eliyaas , isaa wajjiin haasawaa ti turan .
42009031	Ulfinaan mullatanii ti , waan inni du'a isaa tiin Yerusaaleemitti raawwachuuf deemu irratti dudubbatan .
42009032	Hogguus Phexiroosii fi kanneen isaa wajjiin jiran ni mugu turan ; isaaniis hogguu dammaqan , ulfina Yesuusii fi namoota isaa wajjiin dhaabbachaa turan lamaaniis ni arkan .
42009033	Museenii fi Eliyaas hogguu Yesuus biraa deemuuf ka'an , Phexiroos , “ Yaa barsiisaa , as jiraachuun keenya nuuf gaarii dha , koottaa asitti gojoo sadih ni ijaarraa , tokko siif , tokko Museef , tokkoos Eliyaasiif ” jedhe ; waanuma dubbatu illee hin beeku ture .
42009034	Odoo inni tana dubbachaa jiruu , duumeeysi dhufee ti hunduma isaanii hagooge ; barattoonni niis duumeeysa keeysa hogguu seenan ni sodaatan .
42009035	Sagaleen takka duumeeysa keeysaa , “ Kun Ilma kiyya kaniin ani filadhee tii , isa dhagayaa ! ” tan jettu dhufte .
42009036	Sagaleen sun eega dubbatte booddee , Yesuus kophaa isaa ti arkame . Barattoonni niis , waan arkan san takka illee hogguus , nam tokkotti illee odoo hin himin , caluma jedhanii ti turan .
42009037	Borumtiis gaara gubbaa irraa hogguu gadi bu'an , namoonni hedduun Yesuus qunnaman .
42009038	Jarreen san keeysaa namtichi tokko sagalee isaa ol fuudhee ti , “ Yaa barsiisaa , ilma tokkicha kiyya kana , akka anaaf ilaaltuun si kadhadha .
42009039	Kunoo , ruuhaan hamaan gurbaa kiyya ammumaa amma qabee hogguusuma ni iyyisiisa , lafaan dhawee dhidhiitachiisee , hoomachaas afaaniin yaasee ti rakkisa ; akka laaftuttiis gadi isa hin dhiisu .
42009040	Barattoonni kee akka isa keeysaa baasan kadhadhee tiin ture , isaan ammoo hin dandeenye ” jedheeni .
42009041	As irratti Yesuus , “ Isin yaa amanti-dhablee fi dhaloota jallaa , hanga yoomittiin isin wajji jiraadhee isiniif obsa ? ” jedhee ti deebiseef ; eegasii abbaa gurbichaa tiin , “ Ilma kee as fidi ! ” jedheeni .
42009042	Gurbichi gara Yesuus dhufaa odoo jiruu , ruuhaanichi hamaan lafaan isa dhawee ti dhidhiitachiise ; Yesuus ammoo ruuhaa hamaa san oofee ti , gurbicha fayyisee , abbaa isaa tiif kanne .
42009043	Quduraa humna Rabbii namni hundinuu ni ajaa'ibe . Namoonni hundinuu waan Yesuus hojjate hundumaa ajaa'ibaa odoo jiranii , inni barattoota isaa tiin ,
42009044	“ Waaniin isinitti himuuf deemu tana qaceellotti dhaggeeyfadhaa ! Ilmi Namaa harka namootaatti kannamuuf deema ” jedheeni .
42009045	Isaan ammoo jecha kana hin hubanne , akka isaaniif hin galle , duraa dhooyfamee ti ture ; waa'ee jecha kanaa isa gaafachuufiis sodaatanii ti turan .
42009046	Barattoota jiddutti , isaan keeysaa eenyuu tu hundumaa irra caala falamaa jettuu tu ka'e .
42009047	Yesuus ammoo yaada garaa isaanii beekuu dhaan , mucaa tokko yaamee ti , if cinaa dhaabbachiise .
42009048	Isaaniin ammaas , “ Mucaa kana maqaa kiyyaan namni simatu ana simata , kan na simatuus isa na erge simata ; isin keeysaa kan hundumaa irra xiqqaatuu tu , guddaa taha ” jedheeni .
42009049	Eegasii Yohannis , “ Yaa barsiisaa , namticha tokko maqaa kee tiin ruuhaa hamaa odoo baasuu agarree ti , waan inni akkuma keenyatti si duukaa hin bu'iniif jecha , isa dhoorkine ” jedhee ti Yesuusitti hime .
42009050	Yesuus ammoo , “ Isa hin dhoorkinaa ! Kan isiniin hin mormine gara keeysan taha ” isaaniin jedhe .
42009051	Wayti inni gara samii itti ol fudhatamu dhihaannaan , Yesuus Yerusaaleem dhaquuf murteeyfatee ti ka'e .
42009052	Ergamoonni warri inni if dura erge , bakka isaaf qopheeysuuf ganda warra Samaariyaa tokko seenan .
42009053	Namoonni ganda sanii ammoo Yerusaaleem dhaquuf murteeyfachuu isaa waan dhagayaniif jecha , isa simachuu ni didan .
42009054	Barattoonni isaa Yaaqoobii fi Yohannis tana hogguu hubatan , “ Yaa Gooftaa , [ akka Eliyaas godhe ] ibiddi samii irraa bu'ee isaan haa fixu , jennee akka jarreen kanatti yaamnu ni barbaaddaa ? ” jedhaniin .
42009055	Yesuus ammoo gara isaanitti garagalee ti isaan oofee , [ “ Ruuhaa haala akkamii irraa akka taatan hin beeytanii ?
42009056	Ilmi Namaa lubbuu namaa jiraachisuuf malee , bar balleeysuuf hin dhufnee , ” jedheeni . ] Kana booddee dabranii ti ganda biraa dhaqan .
42009057	Odoo isaan karaa deemaa jiranii , namtichi tokko , “ Garuma ati deemtuun si duukaa deema ” jedhee ti Yesuusitti dubbate .
42009058	Yesuus ammoo , “ Jeedalloon boolla qabu , shimbirroonni niis goojoo dha qabu ; Ilmi Namaa ammoo bakka mataa isaa jala kaayatu illee hin qabu ” jedhee ti deebiseef .
42009059	Namticha biraa tokkoon ammoo , “ Na duukaa bu'i ! ” jedheeni ; inni ammoo , “ Yaa Gooftaa , dura mee deemee abbaa kiyya akkaan awwaalladhu naaf hayyami ” jedheeni .
42009060	Yesuus ammoo deebisee , “ Warri du'oon du'aa isaanii haa awwaallatanii , ati ammoo deemii , Mootummaa Rabbii labsi ! ” jedheeni .
42009061	Eegasii namtichi biraa tokkoos , “ Yaa Gooftaa , si duukaa dhaan bu'aa , dura deemee haaskaa kiyyatti nagaya akkaan dhaammadhu natti dhiisi ” jedheeni .
42009062	Yesuus ammoo , “ Eenyu illeen irfii harkaan qabee if duuba kan ilaalu Mootummaa Rabbii kaadamuuf hin gahu ” jedheeni .
42010001	Kana booddee ammoo Gooftaan warra biraa nama torbaatamii lama ramadee ti , gara mandarootaa fi gandoota ifii dhaquuf deemu hundumatti , lama lamaan isaan if dura erge .
42010002	Inni isaaniin , “ Oomishni bash-bashi , hojjatoonni oomishan ammoo muraasa . Kanaaf hojjatoota midhaan oomishan akka itti erguuf , abbaa oomishaa kadhadhaa .
42010003	“ Ammaas kunoo , akka ilmoolee hoolaattiin , yayyii keeysatti isin erguufiin deemaa .
42010004	Maallaqa , qandii fi kophees hin fudhatinaa , karaa irrattiis nam tokko illee nagaya gaafachuuf hin dhaabbatinaa .
42010005	Mana tokko hogguu seentan , dura ‘ Nagayni mana kanaaf haa tahu ! ’ jedhaa !
42010006	Ilmi nagayaa yoo achi jiraate , nagayni keeysan isa irra bu'a ; yookaan nagayni keeysan isiniif deebi'a .
42010007	Manuma san keeysa turaa , waan isaan isiniif dhiheeysan nyaadhaa tii dhugaa , hojjataan mindaa isaa arkachuun haqa ; manneen irraas hin labinaa !
42010008	Magaalaa tokko seentanii yoo isin simatan , waanuma isiniif dhihaate nyaadhaa !
42010009	Dhukkubsataa achi keeysa jiran fayyisaa , ‘ Mootummaan Rabbii isinitti dhihaattee ti jirti ’ jedhaa tii isaanitti himaa !
42010010	Magaalaa tokko seentanii , yoo isin simachuu didan ammoo , karaa isaa irratti achi bahaa tii ;
42010011	‘ Dhukkee magaalaa keeysan keeysaa , miila keenyatti qabate illee , if irraa ni dhadhooyna ; ammoo Mootummaan Rabbii akka dhihaatte beekaa ! ’ jedhaan .
42010012	Guyyaa san , firdiin warra Sodoom firdii magaalaa kanaa irra akka sablattuun isinitti hima ” jedheeni .
42010013	Yesuus itti furee , “ Siif magan yaa Koraaziin , siif magan yaa Beetesayidaa , hojiin humna Rabbii , tan isin keeysatti godhamte , odoo Xiiroosii fi Sidoonaa keeysatti waan godhamte taatee , ummanni isaan keeysa jiraatu silaa wayta tana , uffata gaddaa uffatee , daaraa keeysaas taa'ee , toowbachuu isaa ni mullisa ture .
42010014	Eegasuu guyyaa san , isin irra caalaa , Xiiroosii fi Sidooniif , firdiin ni sablatti .
42010015	Ati ammoo yaa Qifirnaahom , hanga samitti ol kaafamuu dha barbaaddee ? Hunquuftuu hoonga hin qabnetti gadi darbamta ” jedheeni .
42010016	Barattoota isaa tiin , “ Namni isin dhagayu , ana dhagaya ; namni isin dhagayuu didu , ana dhagayuu dha dida , namni ana dhagayuu diduus , isa na erge dhagayuu dha dida ” jedheeni .
42010017	Jarri torbaatamii lamaaniis gammachuun deebi'anii dhufanii ti , “ Yaa Gooftaa , maqaa kee tiin hogguu isaan ajajne , ruuhaanonni hamoon illeen nuuf ajajaman ” jedhaniin .
42010018	Yesuus ammoo deebisee , “ Sheeyxaanni akka bakakkaatti , samii keeysaa odoo kufuutiin arke .
42010019	Ani , kunoo , jawwee irra , qajjeebbuu irraas akka ejjattan , humna diinaa hunduma akka moohattaniif , amrii isiniif kannee tiin jira ; waa takka illeen isin hin miidhu .
42010020	Haa tahu malee , ruuhaanonni hamoon waan isiniif ajajamaniif jecha , hin gammadinaa ; ammoo , maqaan keeysan samii irratti waan barreeyfameef jecha , hedduu gammadaan isiniin jedha ” jedhe .
42010021	Wayta san Yesuus , gammachuu Ruuhal Qudusiin guutamee ti , “ Yaa Abbaa , Gooytaa samii fi dachii dhaa , waan kanneen warra bebbeekoo fi aaqiloota jalaa dhooysitee , wallaalotatti waan mullifteef jecha , siin galateeyfadha ; eeyye , yaa Abbaa , kun fedha jaalatamaa kee ti ” jedhe .
42010022	Itti furuu dhaan ammaas , “ Abbaan kiyya waan hundumaa dabarsee anatti kannee ti jira . Abbaa qofa malee , Ilmi , eenyu akka tahe kan beeku hin jiru ; Ilmaa fi namticha Ilmi isa itti mullisuu barbaade qofaa tu Abbaa beeka malee , Abbaan eenyu akka tahe kan beeku hin jiru ” jedhee ti dubbate .
42010023	Kana booddee ammaas gara barattoota isaatti garagalee ti kophatti , “ Ijji waan isin agartan tana agartu eeybifamtuu dha !
42010024	Nabiyyoota hedduu fi mootoonni hedduuniis , waan isin agartan tana arkuuf kajeelanii odoo hin arkin akka hafanii fi , waan isin dhageeysaniis dhagayuuf kajeelanii odoo hin dhagayin akka hafaniin , isinitti hima ” isaaniin jedhe .
42010025	Kunoo , barsiisaan seeraa tokko ka'ee ti , Yesuus fitinuuf , “ Yaa barsiisaa , jireenya bara baraatti seenuuf , maal godhuu tu ana irra jira ? ” jedhee ti gaafate .
42010026	Yesuus ammoo , “ Seera keeysatti maaltu barreeyfamee jira ? Akkamitti dubbifta ? ” jedhee ti isa gaafate .
42010027	Hogguus namtichi , “ ‘ Garaa kee hundumaan , ruhii tee hundumaan , humna tee hundumaan , qalbii tee hundumaaniis Rabbi kee Gooyticha jaalachuu tu si irra jira ; ollaa kee tiis akkuma if jaalattutti jaaladhu ! ’ jedha ” jedhee ti deebise .
42010028	Yesuus hogguus , “ Jawaabni kee sirrii dhaa , atiis tanuma godhii , ni jiraatta ! ” jedheeni .
42010029	Barsiisichi seeraa ammoo , nama qaceelaa if godhuu barbaadee ti , “ Ollaan kiyya eenyu ? ” jedhee ti Yesuus gaafate .
42010030	Yesuus ammaas deebisee ti , “ Namtichi tokko Yerusaaleem irraa gara Yerikootti odoo gadi deemuu ti , warra saamtuu afaan bu'e ; uffata isaa tiis irraa baafatanii , eega tumanii isa butuchan booda , du'aa fi jireenya jiddutti isa dhiisanii ti biraa deeman .
42010031	Lubni tokkoos akkuma ayyaanaa karaa san odoo gadi deemaa jiruu , namticha san lafatti arkee ti , irraa maqee cinaan dabre .
42010032	Akkasumatti ammaas namtichi gosa Leewii tokkoos , bakka san gahee hogguu isa arke , irraa maqee ti , cinaa kaaniin bira dabre .
42010033	Namtichi qomoo Samaariyaa tokko ammoo , odoo karaa deemuu achi gahee , hogguu isa arke , ni naheefi .
42010034	Itti dhihaatee tiis , madaa isaa zeeta dibee , daadhii inabaa itti naqee eega hidheef booda , harree ifii isaa irra kaayee , mana qubata keeysummaa ti isa geeysee ti , achitti isa tajaajile .
42010035	Borumtiis saaqa meetaa lama fuudhee , namticha qubata keeysummaa san eegutti kannee ti , ‘ Hadaraa ittiin tajaajili ; kana irra caalaa yoo itti baaftees , hogguun deebi'uun siif kanna ’ isaan jedhe ” jedhe .
42010036	Yesuus itti furee , “ Eegasuu jara sadeen kanneen keeysaa , isa kamtu namticha warra saamtuu afaan bu'e kanaaf ollaa tahuu isaa mirkaneeyseef sitti fakkaata ? ” jedhee ti gaafate .
42010037	Barsiisaan seeraa suniis deebisee “ Isa naheef sani ” jedheeni ; Yesuus eegasuu , “ Atiis deemii , akkasuma godhi ! ” isaan jedhe .
42010038	Yesuus barattoota isaa wajjiin odoo yaa'anii ganda tokko hogguu gahan , dubartiin Maartaa jedhamtu takka mana isiitti isa simatte .
42010039	Isiin obboleeytii Maariyaam jedhamtu takka qabdi ; Maariyaam tuniis tan miila Gooftichaa jala teeysee , qoowlii isaa dhaggeeyfattee dha .
42010040	Maartaan hojii mana keeysaa tiin qabamtee kush-kushii irra odoo jirtuu , isa bira dheeyxee ti , “ Yaa Gooftaa obboleeytiin tiyya kophaa akkaan hojjadhu na irratti dhiisuu isii tana ittuma dhiiftaa ? Akka na gargaartu itti naa himi kaa ! ” jetteeni .
42010041	Gooftaan ammoo deebisee ti , “ Yaa Maartaa , yaa Maartaa , ati if cinqitee waan hedduttiis if butuchita .
42010042	Waanuma takkaa tu nama barbaachisa , Maariyaam waan gaarii tahe kan isii duraa hiis hin fudhatamne filatte ” jedheeni .
42011001	Yesuus bakka takkatti kadhata irra ture ; kadhata isaa eega dhaabe booddee , barattoota isaa keeysaa tokko , “ Yaa Gooftaa , akkuma Yohannis barattoota isaa kadhachuu barsiisetti , atiis nu barsiisi ! ” jedheeni .
42011002	Hogguus inni , “ Hogguu kadhattan akkana jechaa kadhadhaa ! ‘ Yaa Abbaa , maqaan kee haa qulqullaawu , mootummaan tee haa dhuftu .
42011003	Soora guyyaaf nu barbaachisu guyyuma guyyaan nuuf kanni !
42011004	Dilii teenyaas oomfii nuuf godhi , akkuma nutiis warra nu yakkaniif oomfii goonutti ; fitinattiis nu hin galchin ’ jedhaa ! ” jedhee ti isaan barsiise .
42011005	Yesuus hogguus barattoota isaa tiin , “ Isin keeysaa namni tokko saahiba yoo qabaate , saahibni isaa suniis halkan waarii isatti dhaqee , ‘ Yaa sahiboo , biddeena sadih anaaf liqeeysi .
42011006	Saahibni kiyya tokko karaa odoo deemuu , anatti dhufnaan , waaniin itti dhiheeysuun dhabe ’ haa jedhuun .
42011007	Hiriyaan isaa sun mana keeysaa , ‘ Aboo ana hin dararin ! Balbalti cufamtee ti jirti , joolleen tiyyaas anaan wajjiin siree irra jiru ; ani ol ka'eetuma waa takka illee siif kannuu hin dandayu ’ ni jedhaan .
42011008	Ani isinittiin hima , saahibummaa isaa tiif jecha ka'ee biddeena yoo kannuuf baate illee , waan inni waywaatee kadhateef jecha , ka'ee waanuma isa barbaachise ni kannaaf ” jedheeni .
42011009	“ Eegasuu kunoo isinittiin hima , kadhadhaa isiniif ni kannamaa , barbaadaa ni arkattuu , balbala dhadhawaa isiniif ni banama .
42011010	Kan kadhatu hundinuu ni fudhata , kan barbaaduus ni arkata , balbala kan dhadhawuufiis ni banama .
42011011	Isin abbootii keeysaa tokko illeen , ilmi isaa kalluuna yoo kadhate , kalluunaa mannaa , bofa kan kannuuf ni jiraa ?
42011012	Yookiin ilmi isaa killee yoo kadhate , qajjeebbuu dha kannaafi ?
42011013	Irrattu isin hamoo taatanii odoo jirtanii , joollee teeysaniif kannaa gaarii kannuu eega beeytan , Abbaan keeysan inni samii irraa , harka meeqa irra caalchisee warra isa kadhataniif Ruuhal Qudus ni kanna ! ” jedheeni .
42011014	Yesuus ruuhaa didaa tokko baasaa ti ture . Eega ruuhaan hamaan bahe booda , namtichi didaa turees ni dubbate ; namoonni niis hedduu dha baaseeyfatan .
42011015	Isaan keeysaa hangi tokko ammoo , “ Inni humna Bi'el Zebuul , alaqaa ruuhaanota hamoo tiin ruuhaanota hamoo baasa ” jedhan .
42011016	Warri kaan ammoo isa fitinuuf jecha , milikkita samii irraa akka isaan agarsiisu gaafatan .
42011017	Inni ammoo yaada garaa isaanii beekee ti , “ Biyyuma fedhee huu taanaan tokkummaan isii yoo gargar caphe , mootummaan isii dhaabbattee hin turtu ; haaskaan tokko wal didee yoo gargar bahe , warri san ni diigama .
42011018	Eegasuu Sheeyxaanni Sheeyxaana irratti yoo ka'e , mootummaan isaa akkamitti dhaabbachuu dandaya ? Tana jechuun kiyyaas isin , ‘ Humna Bi'el Zebuuliin ruuhaanota hamoo baasa ’ waan anaan jettaniifi .
42011019	Ani yoon humna Bi'el Zebuuliin ruuhaanota hamoo baase , joolleen teeysan hoo maaliin baasu ? Kanaaf jecha ijoolluma teeysanii tu daanyoota isinitti tahuuf taa'a .
42011020	Ani ammoo , quba Rabbii tiin ruuhaanota hamoo kaniin baasu yoon tahe , eegasuu Mootummaan Rabbii isin irratti dhuftee ti jirti .
42011021	Namni jabaan meeshaa lolaa qabu tokko , hundumaa qopheeyfatee mana isaa hogguu eeggatu , qabeenyi isaa hundinuu nagayaan taa'aaf .
42011022	Ammoo namni isa irra jabaa tahe itti ka'ee yoo isa moohe , meeshaa lolaa kanneen inni duskate hundumaa isa irraa ni fudhata , boojii isaa tiis ni hira .
42011023	Namni anaan wajjiin hin tahin mormituu kiyya ; namni anaan wajjiin walitti hin qabnees , ni bittimsa ” jedheeni .
42011024	“ Ruuhaan hamaan nama keeysaa hogguu bahu , bakka itti haara baafatu barbaachaaf , lafa bishaan hin jirre keeysa nannaannawa ; bakka barbaadee hogguu dhabe , ‘ Mana kiyya kaniin keeysaa bahe sanittiin deebi'ee gala ’ jedha .
42011025	Hogguu deebi'ee dhufu , manicha haramee qopheeyfame arkata .
42011026	Kana booddees deemee ruuhaanota torba kan isa irra hammaatan ifitti dabalee ti dhufa ; isaaniis manichatti galanii ti keeysa taa'u . Haalli namticha sanii kan gara booddee kun , haala isaa kan duraa irra kan itti hammaatu taha ” jedhe .
42011027	Yesuus odoo tana dubbachaa jiruu , namoota achi turan keeysaa , dubartiin takka sagalee isii ol fudhattee , “ Gadaameeysaan si baadhatee fi harmi ati hoote eeybifamoo dha ” jette .
42011028	Inni ammoo , “ Lakkii , eeybifamoon illeen , warra Qoowlii Rabbii dhagayanii hojii irra oolchanii dha ! ” jedheeni .
42011029	Ummanni gara isaa dhufan hoddommaannaan Yesuus , “ Dhaloonni kun dhaloota hamaa dha , milikkita barbaada , ammoo milikkita nabi Yoonaas malee , milikkinni biraa hin kannamuuf .
42011030	Yoonaas ummata Nanawee tiif milikkita akkuma tahetti , akkasumatti Ilmi Namaa tiis dhaloota kanaaf milikkita taha .
42011031	Mootittiin kibbaa guyyaa firditti dhaloota ammaa kanaa wajjiin kaatee ni mullatti yakkaas itti murti . Isiin hikmaa Solomoon dhaggeeyfachuuf jecha , fagoo irraa dhuftee ti jirti ; amma ammoo , kunoo Solomoon irraa huu kan caaluu tu as jira !
42011032	Namoonni Nanawee guyyaa firditti dhaloota ammaa wajjiin ka'anii ni dhihaatu , yakkaas itti muru . Isaaniis lallaba nabi Yoonaas dhagayanii toowbatanii ti jiru ; amma ammoo kunoo Yoonaas irraa huu kan caaluu tu as jira ” isaaniin jedhe .
42011033	“ Nam tokko illeen ibsaa qabsiisee , boolla keeysa yookiin taguuga jala hin kaahu ; warri mana seenu ifa akka arkaniif jecha , madabaa irra kaahu malee .
42011034	Ijji tee ibsaa qaama kee tii ti ; ijji tee fayyaa yoo taate , qaamni kee hundinuu ifa taha ; ammoo ijji tee dhukkubsattuu yoo taate , qaamni kee dukkanaawaa dha taha .
42011035	Irrattuu ifni si keeysa jiru dukkana akka hin taaneef eeggadhu !
42011036	Akana taanaan , qaamni kee hundinuu ifa eega qabaate , bakki takka illeen dukkana tahuu yoo baatte , akkuma ibsaan iftiina isaa tiin siif ibsutti , qaamni kee guutuun ni ifa ” jedhe .
42011037	Hogguu Yesuus dubbii afaanii fixate , Fariistichi tokko nyaataaf mana isaatti isa afeere . Inni niis akkasitti hogguus ol seenee ti maadditti taa'e .
42011038	Fariistichi sun Yesuus harka isaa odoo xuluph hin godhin nyaatatti dhihaachuu isaa hogguu arke ni ajaa'ibe .
42011039	Gooftaan ammoo , “ Yaa Fariisota , isin geebaa fi qorii duuba isaanii ni dhiyxu , ammoo keeysi keeysan bololaa fi hammeenyaan warra takashamee dha .
42011040	Isin yaa gowwoota , isuma duuba uumee tu keeysaas uume mitii ree ?
42011041	Meeshicha keeysa waan jiru dhoortoo kannaa tii , wanni hafe hundinuu isiniif xaaharama .
42011042	Yaa Fariisota isiniif magan ! Isin kanneen habasuuddaa fi mashoolbaa , ammaas kudra-mudraa irraa kudhan keeysaa tokko Rabbiif kannu , ammoo firdii haqaa tii fi jaalala Rabbii ni dhiiftu . Kudhan keeysaa tokko baasuus odoo hin dhiisin , isa kanaas raawwachuun isin irra jira ture .
42011043	Yaa Fariisota isiniif magan ! Mana sagadaa keeysaa barchuma ol aanu jaalattu , magaalaa keeysattiis namoonni gadi godhatanii akka nagaya isin gaafatan feetu .
42011044	Isiniif magan ! Isin akka qabrii milikkita hin qabnee , tan namni odoo hin beeyne irraan tarkaanfatuu ti ” jedheeni .
42011045	Barsiisota seeraa keeysaa tokko , “ Yaa barsiisaa , dubbii tana hundumaa hogguu dubbattu nuus arrabsuu kee ti bar ! ” jedheeni .
42011046	Yesuus ammaas , “ Yaa barsiisota seeraa isiniifiis magan ! Ba'aa ulfaataa duuyda namaa irratti feetu , ifii keeysanii ammoo qubaan illee hin tuuyxan .
42011047	Isiniif magan ! Nabiyyoota abbootiin teeysan ajjeesaniif warra qubbii ijaartan .
42011048	Akkanatti isin , wanni abbootiin teeysan hojjatan sirrii tahuu fudhattanii ti ragaa baatan ; isaan nabiyyoota ajjeesan , isin ammoo warra du'an saniif qubbii ijaartu .
42011049	Sababa kanaaf Rabbi hikmaa isaa tiin akkuma dubbatetti , ‘ Nabiyyootaa fi ergamoota isaanittiin erga ; warra ergaman kana keeysaa hanga tokko ni ajjeesu kaaniis ni arihatu ’ jedhe .
42011050	Eegasuu kunoo , dhiiyni nabiyyoota hundumaa , kan uumama addunyaa tii jalqabee dhangalaafameef , dhaloota kanaa tu itti gaafatama .
42011051	Dhiiga Abeelii jalqabee hanga dhiiga Zakkaariyaas kan bakka aarsaa tii fi Beeytal Maqdas jiddutti ajjeefame , eeyye , dhugumaan isinitti hima , dhiiga isaanii tiif dhaloota kanaa tu itti gaafatama .
42011052	“ Yaa barsiisota seeraa isiniif magan ! Maftaa balbala beekumsaa , namoota duraa fuutanii ti jirtu ; ifii keeysanii hin seenne , warra silaa seenuu barbaadaniis ni dhoorkitan ” jedheeni .
42011053	Yesuus hogguu achii deeme , barsiisonni seeraa tii fi Fariisonni niis aaraan gubbatanii ti , gaaffiin isa xaxuuf yaalan .
42011054	Tana godhuun isaanii basaasanii waan inni jedhuun isa qabuuf ture .
42012001	Ummanni hanga wal irra ijaajjetanitti , kumaa hedduu dhaan , hogguu walitti qabaman , Yesuus dura barattoota isaa tiin , “ Rushii warra Fariisotaa irraa , jechuun fakkeeysummaa isaanii irraa if eeggadhaa .
42012002	Wanni hagoogamee jiru hundinuu kan odoo hin mullatin hafu hin jiru , wanni dhooysatti eegamaa jiruus kan odoo hin beekamin hafu hin jiru .
42012003	Kanaaf wanni isin dukkana keeysatti dubbattan , ifa guyyaatti bahee ti dhagayama ; wanni isin deeraa keeysatti gurra namaatti hasaastaniis , mana gubbaa irraa lallabamee ti dhagayama ” jedheeni .
42012004	Itti furee tiis , “ Yaa saahibban koo , ani isinittiin hima , warra jasaduma qofa ajjeesanii , kanaa achi humaa godhuu hin dandeenye , hin sodaatinaa .
42012005	Ammoo sodaachuun kan isin irra jiruun isin agarsiisa ; eega jasada ajjeese booddee jahannamitti isin darbuu kan dandayu sodaadhaa ; eeyye , isa kana sodaa dhaan isiniin jedha .
42012006	Shinbirroon biicuun shan , saantiima lamatti gurguramuu mitii ? Ammoo isaan keeysaa takka illeen Rabbiin hin dagataman .
42012007	Isin rifeensi mataa keeysanii hundi illeen lakkaawamaa dha ; kanaafiis hin sodaatinaa , isin bar biicuu hedduu irra guddaa dha caaltu .
42012008	“ Ani isinittiin hima , namuma namoota duratti , anatti amanuu isaa ragaa bahee mulliseef , Ilmi Namaa tiis maleeykoota Rabbii duratti akkasumatti ragaa bahaaf .
42012009	Ammoo kan namoota duratti na ganu , maleeykoota Rabbii duratti ni ganama .
42012010	Ilma Namaa irratti waa kan dubbatu hundinuu , oomfii ni arkata ; Ruuhal Qudus kan arrabsu ammoo oomfii hin qabu .
42012011	“ Mana sagadaa yookiin bulchaa biyyaa , yookiin daanyoota dura kasasanii yoo isin geeysan , akkamitti falmanna ? Yookiin maal jenna ? jettanii hin cinqaminaa !
42012012	Waytuma sanitti maal jechuun akka isin irra jiru , Ruuhal Qudus isin barsiisa ” jedhe .
42012013	Ummata keeysaa namtichi tokko , “ Yaa barsiisaa , miraaza keenya akka adda nuu hiruuf obboleeysa kiyyatti anaaf himi ! ” jedheeni .
42012014	Yesuus ammoo , “ Namtichana , isin lamaan jiddutti daanyaa tahee miraaza akkaan isiniif hiru eenyuu tu na shuume ? ” jedhee ti deebiseef .
42012015	Kanatti aansee hunduma isaanii tiin , “ Jireenyi namaa hoddomina qabeenya isaa tiin waan hin dhaabbanneef jecha if eeggadhaa , bololummaa hunda irraa if tiysaa ! ” jedheeni .
42012016	Kana booddee Yesuus fakkeenya kana isaanitti himee , “ Kunoo , namticha taajira midhaan isaa hedduu toleef tokkoo tu ture .
42012017	Inni niis , ‘ Midhaan kiyya bakkaan itti galfadhu hin qabuu maal haa godhu ? ’ jedhee ti if gaafate .
42012018	‘ Akkanaan godha , gootaraa kiyya hundumaa diigee tiin , midhaan kiyya hundumaa fi qabeenya biraa tiis akka anaaf fuudhutti guddisee tiin ijaara .
42012019	Eegas ifii koo tiin , yaa lubbuu too , bara hedduuf waan siif gahu waan gaarii hundumaa lafaa qabdaa , if hin dararinii taa'ii , nyaadhuu , dhugii , bashannaniin ’ jedhaan .
42012020	Rabbi ammoo ‘ Ati yaa gowwaa , edanuma lubbuun tee si keeysaa fuudhamuuf jirtii ; eegasuu wanni ati qopheeyfatte tun hundinuu eenyuuf taati ree ? ’ isaan jedhe .
42012021	Namni ifiif waa ol tuullatu , Rabbi biratti ammoo taajira waan hin tahiniif , kunoo tanumaa tu isa mudata ” jedhe .
42012022	Eegasii Yesuus barattoota isaa tiin , “ Akkana waan taheef , isin jireenya keeysaniif waan nyaattaniif , yookiin qaama keeysanitti waan uffattaniif hin cinqaminaa !
42012023	Jireenyi nyaata irra caala , qaamni niis uffata irra caala .
42012024	Harraageeysa laalaa , hin facaasan , hin haamaniis ; gootaraa yookiin makzanaas hin qaban , ammoo Rabbii tu isaan soora ; isin ammoo hedduu guddaa dha allaattii irra caaltu .
42012025	Isin keeysaa namni tokko illeen cinqamuun umrii isaa irratti za'aa takka illee kan ida'achuu dandayu eenyu ?
42012026	Eegasuu waan jibir akkasii illee godhachuu eega hin dandeenye , waan biraa tiif maaliif cinqamtu ree ?
42012027	Ililliin dirree akkamitti akka biqilanii guddatan laalaa ! Hin carraaqan , niis erban ; akkasuma illee tahee , Solomoon mootichi ulfina guddaa qabaachaa ture sun illeen , isaan kanneen keeysaa hanga isii takkaa akka hin shallamaminiin isinitti hima .
42012028	Eegasuu Rabbi citaa arra dirreetti arkamee , boru ibiddatti naqamu akkanatti bareechee kan uwwisu taanaan , irrattuu isin faa hammam caalchisee haa uwwisu ree ! Isin yaa warra amanti-qaliil ,
42012029	isin kunoo , maal nyaannaa fi maal dhuyna irratti qalbii teeysan hin hidhinaa ! Tanattiis if hin cinqinaa !
42012030	Saboonni addunyaa irraa hundinuu qalbiin isaanii waan kanneen irratti hidhanii ti jiru ; kun akka isin barbaachisuus Abbaan keeysan ni beeka .
42012031	Irrattuu isin mootummaa Rabbii fardeeyfadhaa malee , kanneen hafan hundinuu wajjiin isiniif ni dabalamu ” jedheeni .
42012032	Yesuus itti dabalee , “ Isin yaa murna xiqqaa , hin sodaatinaa ; Abbaan keeysan mootummaa isiniif kannuuf gammachuun jaalatee ti jira .
42012033	Qabeenya keeysan gurguraatii warra deegoof dhoortoo kannaa ! Korojoo hin moofoyne , badhaadhummaa dhuma hin qabnees samii irratti , bakka hattuun bira hin geenyetti , biliiniis hin balleeysinetti walitti qabadhaa !
42012034	Qalbiin teeysan bakka badhaadhinni keeysan jiru jirti ” jedheeni .
42012035	Itti furee tiis , “ Mudhii teeysan hidhattanii ibsaa keeysaniis qabsiifadhaa !
42012036	Waardiyyoota manaa kanneen gooftaan isaanii afeerraa aruuzaa irraa wayta deebi'ee dhufu , akkuma inni balbala dhadhaween irraa banuuf qophaawanii isa eegan fakkaadhaa !
42012037	Hojjatoonni kanneen gooftaan isaanii hogguu deebi'ee dhufu dammaqanii isaan arku , akkam eeybifamoo dha ! Dhugumaan isinitti hima , gooftaan isaanii marxifatee dhaabbatee isaan teeysisee ti kaadama .
42012038	Hanga waaritti yookiin hanga iyyansa lukkutti turee yoo dhufe illee , dammaqanii warri inni arku sun akkam eeybifamoo dha .
42012039	Tanaas ammoo yaadadhaa , abbaan manaa wayta hattuun itti dhuftu odoo beekee , qottee akka seentu itti hin dhiisu ture .
42012040	Akkasumatti ammaas Ilmi Namaa tiis wayta isin , nnni ni dhufa , jettanii itti hin eeynetti waan dhufuuf jecha , isiniis qophaawoo tahaa ! ” jedheeni .
42012041	Hogguus Phexiroos , “ Yaa Gooftaa , fakkeenya kana nummaafi moo yookiin hundumaaf dubbatta ? ” jedhee ti gaafate .
42012042	Gooftaan ammoo deebisee , “ Eegasuu kaadamaan amanamaanii fi aaqilli , kan gooftaan isaa hojjatoota mana isaa irratti shuumee , waytatti nyaata isaaniif akka kannuuf kan wakkalatu eenyu ree ?
42012043	Kunoo , kaadamaan wayta gooftaan isaa deebi'ee dhufu akkanumatti odoo hojjatuu arku eeybifamaa dha .
42012044	Dhugumaan isiniin jedha , gooftaan isaa qabeenya isaa hundumaa irratti ajajjuu dha isa godhata .
42012045	Ammoo kaadamaan sun qalbii isaa keeysatti , ‘ Gooftaan kiyya dafee hin galu ’ jedhee dhiiraa fi dhalaa warra isaa wajjiin hojjatan tumuu fi ifiif ammoo nyaachuu , dhuguu , farshaanuus yoo jalqabe ;
42012046	gooftaan isaa guyyaa inni hin yaadinii fi za'aa inni itti quba hin qabaatinitti ni dhufa , addaan isa tarsaasa , warra amanti-dhableen wajjiiniis isa ramada .
42012047	Hojjataan waan gooftaan isaa , isa irraa barbaadu beeku , akka irraa barbaadame sanitti ammoo kan hin qopheeysine yookiin kan hin goone , hedduu dha tumama .
42012048	Waan godhuun isa irra jiru kan hin beekin ammoo , yoo waan isa adabsiisu godhe illee , waa xiqqo tumama ; nama hedduun itti kanname irraa harkaa hedduu tu barbaadama ; nama imaanaan hedduun bira kaayamte irraa , hedduu guddaa dha gaafatu ” jedhe .
42012049	Yesuus , “ Ani lafa irratti ibidda buusuufiin dhufe ; ibiddichi odoo kanaan dura bobeeyfamee jiraatee akkamiin hawwaan ture .
42012050	Cuuphaan ani cuuphamuun na irra jiru tokkoo tu jira , hanga inni raawwatamuttiis niin hiraarama !
42012051	Addunyaa irratti nagaya buusuuf waaniin dhufe isinitti fakkaataa ? Miti , addaan hiruufi malee .
42012052	Ammaa jalqabee haaskaan mana tokkoo shanan murnaan wal irratti ka'u , sadih warra lamaan irratti , lamaaniis warra sadeen irratti ka'u .
42012053	Abbaan ilma irratti , ilmi niis abbaa irratti , haati intala irratti , intalti niis haadha irratti , haati gurbaa niitii gurbaa isii irratti , niitiin gurbaa tiis haadha jaarsa isii irratti ni ka'u ” jedhe .
42012054	Yesuus ummataan akkana jedhe , “ Karaa lixa-biiftuu tiin duumeeysaawaa hogguu dhufu , ‘ Roobaa tu rooba ’ jettu , eeyye ni roobaas .
42012055	Qilleensi gara kibbaa hogguu deemu ammoo , ‘ Oowaa tu dhufa ’ jettu , eeyye akkasuma tahaas .
42012056	Yaa warra fakkeeysitoota , bifa lafaa tii fi tan samii tiis ilaaltanii , waan tahuuf deemu himuu ni dandeeysu , waan wayti tun fiddu ammoo akkamitti hubachuu dadhabdan ?
42012057	“ Isinummaanuu waan qaceelaa tahe maaliif hin murteeysine ?
42012058	Fakkeenyaaf namni tokko liqii waan si irraa qabuuf daanyaa irratti si kasasuuf yoo ka'e , karaa irra odoo jirtuu isaa wajjiin wal tahuuf jabeeysii yaali ! Kanaa achi gara daanyaatti si harkifata , daanyaaniis waardiyyaa mana hidhaatti si kanna , inni ammoo mana hidhaatti si galcha .
42012059	Kana booddee , saantiimni tokko illeen odoo hin hafin hanga kafaltutti , gonkumaa mana hidhaa san keeysaa akka ati hin baaneen sitti hima ” jedhe .
42013001	Hogguus jarri tokko gara Yesuus dhufanii ti , waa'ee warra Galiilotaa , kanneen odoo isaan aarsaa dhiheeysanii , Philaaxos isaan ajjeesisee dhiiga isaanii dhiiga qalma aarsaa isaanii wajjiin waliin makee ti itti himan .
42013002	Yesuus ammoo deebisee , “ Warri Galiilaa sun Galiilota warra kaan hundumaa irra caalaa dilaawoota waan turaniif jecha , rakkoon tun kan irra geeyse isinitti fakkaataa ?
42013003	Miti , ani isinittiin hima , hundi keeysanuu yoo toowbachuu baattan akkuma kanatti dhumtu .
42013004	Yookiin jarri kudha saddeettan kanneen bishaan Siilo'am cinaatti , kaabiin dhagaa dheertuun jiiydee isaan fixxe sun , ummata Yerusaaleem jiraate hundumaa irra caalaa kan yakkan isinitti fakkaataa ?
42013005	Miti , ani isinittiin hima , hundi keeysanuu yoo toowbachuu baattan , akkuma kanatti dhumtu ” isaaniin jedhe .
42013006	As irratti Yesuus fakkeenya kana isaanitti hime ; “ Namticha tokkoo tu muka habruu tan ooyruu isaa keeysa dhaabamte takka qaba ture ; inni firii irra barbaaduuf dhaqee ti humaa irraa dhabe .
42013007	Hogguus namticha ooyruu isaa eeguun , ‘ Agartaa ! Bara sadihiin muka kana irraa firii barbaacha dhufee , ammoo humaa irraa dhabe ; kanaaf jecha muri , maaliif lafa balleeysiti ? ’ jedheeni .
42013008	Namtichi sun ammoo deebisee , ‘ Yaa gooftaa , mee bara kanaaf hangaan ani naannawa isii dongoree dikee itti naqutti itti dhiisi !
42013009	Bar hegeree yoo firii godhate gaarii ; yoo didde ammoo ni murta ’ jedheeni ” jedhe .
42013010	Yesuus guyyaa Sanbataa mana sagadaa tokko keeysatti ni barsiisa ture .
42013011	Kunoo dubartiin ruuhaa hamaa dhaan qabamtee , bara kudha saddeet dhukkubsatte takkaa tu achi ture ; isiin goolloytee ol diriiruu hin dandeenye .
42013012	Yesuus hogguu isii arke , yaamee ti , “ Intalo , dhibdee tee ti irraa furamtee ti jirta ” jedheeni .
42013013	Harka isaa tiis isii irra kaaye ; isiiniis hogguusuma diriirtee dhaabbattee , Rabbiif hamdii dhiheeysite .
42013014	Hoogganaan mana sagadaa ammoo , Yesuus guyyaa Sanbataatti fayyisuu isaa tiif waan dallaneef jecha , warra achi turaniin , “ Guyyoonni jaha kanneen hojii itti hojjachuuf namaaf kannaman jiru ; guyyoota sanitti kottaa tii fayyifamaa malee , guyyaa Sanbataatti hin tahu ! ” jedhe .
42013015	Kana booddee Gooftaan hooggantichaan , “ Isin fakkeeysitoota , isin keeysaa guyyaa Sanbataatti sa'a isaa yookiin harree isaa hidhaa irraa hiikee , bishaan obaa kan hin geeysine eenyu mee ?
42013016	Kunoo , dubartittiin tun , intalti Abrahaam , Sheeyxaanni bara kudha saddeetiif isii hidhee tan turte , guyyaa Sanbataatti hiikamuun isii irra hin jiruu ree ? ” jedheeni .
42013017	Hogguu inni tana dubbate , warri isaan morman hundinuu if qaanfatan ; namoonni hundinuu waan ajaa'iba inni hojjate hundumatti gammadan .
42013018	Hogguus Yesuus , “ Mootummaan Rabbii maal fakkaatti ? Maalittiin isii fakkeeysa ? ” jedhee ti gaafate .
42013019	“ Mootummaan Rabbii , firii zanaabii tan namni fuudhee ooyruu isaa keeysa buusee , isiin ammoo biqiltee , guddatee mukaas taatee , shimbirroonni dhufanii damee isii irratti tan goojoo ijaarratan fakkaatti ” jedhe .
42013020	Yesuus ammaas , “ Mootummaa Rabbii maalittiin fakkeeysa ? ” jedhee ti gaafate .
42013021	“ Mootummaan Rabbii , rushii dubartiin takka fuutee daakuu quunnaa sadihitti maktee , rushiiniis hunduma isii bukeeysitutti fakkaatti ” jedhe .
42013022	Yesuus mandarootaa fi gandeen keeysa dabre hundumaatti barsiisaa , gara Yerusaaleem deemaa ti ture .
42013023	Namtichi tokko , “ Yaa Gooftaa , namuma waa xiqqo qofaa tu najaa bahuuf deemaa ? ” jedhee ti gaafate . Yesuus ammoo hunduma isaanii tiin ,
42013024	“ Balbala dhiphoo dhaan ol seenuuf tattaaffadhaa ; ani kunoo isinittiin hima , namoonni hedduun achiin seenuuf ni hawwu , ammoo hin dandayan .
42013025	Eega abbaan manaa ka'ee takka balbala cufe , isin ammoo ala dhaabbattanii balbala dhadhawaa , ‘ Yaa gooftaa nu irraa bani ! ’ jettanii ni waywaattu ; abbaan manaa ammoo , ‘ Ani , isin bakka irraa dhuftan hin beeku ’ jedhee ti isiniif deebisa .
42013026	Hogguus isin , ‘ Nuti Ssii wajjiin nyaannee , dhuynee ti jirraa bar , karaa keenya irrattiis barsiiftee ti jirtaa ’ ni jettu .
42013027	Inni ammoo , ‘ Ani bakka isin irraa dhuftan hin beeku ; isin warri hamaa hojjattan hundinuu , ija tiyya duraa badaa ! ’ isiniin jedha .
42013028	Abrahaam , Yisihaaq , Yaaqoobii fi nabiyyoota hundumaa , Mootummaa Rabbii keeysatti hogguu agartan , ifii keeysan ammoo alatti darbamuu keeysan hogguu hubattan , booyichaa fi ilkaan waliin qaruu tu isin mudata .
42013029	Namoonni baha-biiftuu tii fi lixa-biiftuu , ammaas kaabaa fi kibba irraahiis Mootummaa Rabbii keeysatti , maadditti dhihaachuuf ni dhufu .
42013030	Warra hundumaa booddee jiran keeysaa , warra duraa tahuuf kan deeman ni jiru , warra dura jiran keeysaahiis warra hundumaa booddee kan tahuuf taa'aniis ni jiru ” jedhe .
42013031	Waytuma san warra Fariisotaa keeysaa namoonni muraasni gara Yesuus dhufanii ti , “ Herodis waan si ajjeesuu barbaaduuf jecha asi irraa deemi ! ” isaan jedhan .
42013032	Inni ammoo , “ Deemaa tii , jeedalloo saniin , ‘ Ani kunoo , arraa fi boruus ruuhaanota hamoo niin baasa , warra dhukkubsataniis niin fayyisa , guyyaa sadeeysaattiis hojii tiyya niin raawwadha .
42013033	Waanuma fedhee huu haa tahuu , arraa fi boru iftaaniis karaa kiyya ittiin fura , kuniis nabiyyiin tokko Yerusaaleemii irraa alatti du'uun waan isa irra hin jirreefi ! ’ jedhaa ” isaaniin jedhe .
42013034	Yesuus ammaas itti furee , “ Yaa Yerusaaleem ! Yaa Yerusaaleem ! Ati tan nabiyyoota ajjeeftu , warra sitti ergamaniis tan dhagaa dhaan rukuttu , hoggu meeqan akkuma lukkuun ilmaan isii goblaa isii jalatti walitti qabattutti , joollee tee walitti qabuu barbaade ; ammoo sii fi joolleen tee tiis hin barbaanne .
42013035	Kunoo , manni keeysan onee ti isin irratti hafa ; hanga wayti isin ‘ Maqaa Gooytaa tiin kan dhufu galateeyfamaa dha ’ itti jettan dhuftutti akka ana hin agarreen isinitti hima ” isaaniin jedhe .
42014001	Guyyaa Sanbata tokko Yesuus angafoota warra Fariisotaa keeysaa mana tokkootti nyaachuuf dhaqe , jarri niis qalbiin isa toohachaa ti turan .
42014002	Kunoo , namtichi dhukkuba qaama iiteysuun rakkatu tokkoos , fuula isaa dura ture .
42014003	Hogguus Yesuus , “ Guyyaa Sanbataa nama fayyisuun seera moo , seeraa miti ? ” jedhee ti barsiisota seeraa tii fi Fariisota gaafate .
42014004	Isaan ammoo caluma jedhan . Inni ammoo namticha dhukkubsataa san harkaan qabee ti fayyisee , isa geggeeyse .
42014005	Kana booddee Yesuus gara isaanii garagalee ti , “ Isin keeysaa mucaan isaa yookiin horiin isaa boolla bishaanii keeysatti yoo duraa kufe , guyyaa Sanbataa illee yoo tahe , hogguusuma kan hin baafne jiraa ree ? ” jedheeni .
42014006	Isaan ammoo waan jawaaban dhaban .
42014007	Yesuus keeysummoonni afeeraman barcumoota kabajaa filachuu isaanii hogguu hubate , fakkeenya kana isaanitti hime .
42014008	“ Mana aruuzaatti hogguu afeeramte , bakka ol aanu ifumaan filattee hin taa'in ; inni si afeere sun nama si caalaa kabajaa qabu afeeree ti jira taha .
42014009	Inni sii fi namtichaas afeere sun dhufee , ‘ Bakka tana namticha kanaaf gadi dhiisi ’ yoo siin jedhe , qaanfachaa bakka namtichaaf dhiiftee , bakka hundumaa irra gadi aantii taate dheeyxee ti teeysa .
42014010	Ati ammoo hogguu afeeramtu , dhaqii tii bakka hundumaa irra gadi aantuu taa'i , inni si afeere dhufee , ‘ Saahiba koo , bakka wayyaa tanatti ol koottu ’ akka siin jedhuuf . Hogguus namoota sii wajjiin maadditti taa'an hundumaa duratti kabajaa ni arkatta .
42014011	Kan ol if kaasu hundinuu gadi deebifama , gadi kan if qabu hundinuu ol kaafama ” jedhe .
42014012	Yesuus ammaas namticha nyaataaf ssa afeereen , “ Hiraata yookiin laaqana hogguu gootu , saahibban yookiin obboleeyyan kee yookiin firoottan kee yookiin taajiroota ollaa kee tii hin afeerin ; yoo afeerte ammoo , isaaniis faraqaa isaanii deebisanii si afeeru taha . Akkasitti harka siif kafalu .
42014013	Ati ammoo azuumaa hogguu gootu , warra deegoo , warra dhagni qaamaa irruu , warra naaffatan , warra jaaman afeeri !
42014014	Isaan waan siif deebisan qabaachuu baatan illee , ati ni eeybifamta . Rabbi ammoo Guyyaa Qiyaamaa warra qaceeltootaatti , zajaa siif ni deebisa ” jedhe .
42014015	Warra isaan wajjiin gabatee nyaataatti taa'an keeysaa tokko , tana hogguu dhagaye Yesuusiin , “ Gabatee mootummaa Rabbitti kan dhihaatu eeybifamaa dha ” jedhe .
42014016	Yesuus ammoo , “ Namtichi tokko azuumaa guddoo qopheeysee ti , namoota hedduus afeere .
42014017	Waytiin nyaataa hogguu geeyse , ‘ Amma koottaa , waa hundinuu qophaawee ti jira ’ jedhee ti warra afeeraman yaadachiisuuf kaadamaa isaa itti erge .
42014018	Warri afeeraman hundinuu ammoo , ‘ Akka itti dhufnu hin qabnu ’ jedhanii ti sababa adda addaa himachuu dha jalqaban . Inni duraa , ‘ Lafaan amma bitee tu jira , dhaqee lafa tana laaluu tu ana irra jira , kanaaf dhiifama ! ’ jedheeni .
42014019	Inni lammeeysaaniis , ‘ Haraashii qindii shan bitee tiin jira , qotuu fi qotuu dhaba isaanii laaluuf kunoo karaa irraan jira , kanaaf dhiifama ! ’ jedheeni .
42014020	Inni kaaniis , ‘ Dhihoon niitii fuudhe , tanaaf jecha dandayee hin dhufu ’ jedheeni .
42014021	Kaadamtichi deebi'ee ti , tana gooftaa isaatti hime . As irratti abbaan manaa aaree kaadamaa isaa tiin , ‘ Dafii karaa gurguddaa fi karaa qaxxaamuraa magaalaa keeysaa dhaqii tii warra deegoo , warra dhagni qaama isaanii irrate , warra jaaman , warra naaffataniis fidii ol galchi ! ’ jedheeni .
42014022	Hogguus kaadamtichi , ‘ Yaa gooftaa , akkuma ati ajajjetti raawwatamee ti jira , ammoo amma illee bakki hafee ti jira ! ’ jedheeni .
42014023	Gooftichi ammaas kaadamtichaan , ‘ Gara karaa uugaa keeysaatti , dallaya duubattiis bahii tii , manni kiyya hanga guutamutti akka ol galan godhi ! ’ jedheeni .
42014024	Kunoo ani isinittiin hima , jarreen duraan afeeramanii didan keeysaa nam tokko illeen gabatee tiyya irraa waa hin dhandhamu ! ” jedheeni .
42014025	Ummanni hizaaba hin qabne isaa wajjiin odoo deemanii , Yesuus gara isaanii garagalee ti ,
42014026	“ Namni gama kiyya dhufu , abbaa isaa tii fi haadha isaa , niitii isaa tii fi joollee isaa , obboleeyyan isaa , ammaas matuma isaa tuu kan ana irra caalaa jaalatu , barattuu tiyya tahuu hin dandayu .
42014027	Fannoo isaa baadhatee na duukaa kan hin buune , barattuu tiyya tahuu hin dandayu .
42014028	“ Isin keeysaa namni tokko mana darbii ijaaruu yoo barbaade , horii ittiin mana kana ijaaree raawwatu gahaa qabaachuu isaa , taa'ee durumaan kan hizaaba hin goone eenyu ?
42014029	Yookaan bu'ura isaa kaayee ijaarsa manichaa yoo raawwachuu dadhabe , kan arku hundinuu itti qoosa ;
42014030	‘ Kunoo , namtichi kun ijaaruu jalqabee ammoo fixuu dha dadhabe ’ jedhuun .
42014031	Yookiin mootiin tokko , mootii biraa tiin wajji kan lola seenuuf deemu , loltuu kuma kudhaniin , isa kan loltuu kuma diiydamiin itti dhufuun , morkuu dandayuu isaa kan duraan dursee gadi taa'ee itti hin yaadne eenyu ?
42014032	Yoo kan hin dandeenye tahe ammoo , mootichi isatti duuluuf ka'e sun fagoo odoo jiruu , namoota isaa itti ergee akkaataa nagayni itti bu'u ni gaafata .
42014033	Akkuma kanattiis eenyu illeen isin keeysaa qabeenya isaa hundumaa kan gadi hin dhiifne barattuu tiyya tahuu hin dandayu ” jedhe .
42014034	Itti furee tiis , “ Soogiddi waan gaari , soogiddi ammoo dhama isaa yoo dhabe , maaliin deebi'ee soogiddaawa ree ?
42014035	Biyyee fi dikeefiis faaydaa hin qabu , gadi naqamuu malee ; gurra dhagayu kan qabu haa dhaggeeyfatu ! ” jedhe .
42015001	Warri qaraxa guuranii fi warri tuffatamoon adda addaa tiis isa dhaggeeyfachuuf itti dhihaatan .
42015002	Fariisonninii fi barsiisonni seeraa ammoo , “ Namtichi kun dilaawoota ni simata , isaanii wajjiiniis ni nyaata ” jechaa ti Yesuus irratti guunguman .
42015003	As irratti Yesuus fakkeenya kana isaanitti hime ,
42015004	“ Isin keeysaa namni tokko , kan hoolaa dhibba qabu , dhibba san keeysaa tokko yoo duraa bade , sagaltamii saglanuu dirreetti dhiisee , isa badde san hanga arkatutti barbaacha kan hin deemne eenyu mee ?
42015005	Hogguu arkatees , gammachuuni gurmuu isaa irra kaayata .
42015006	Hogguu manatti galees , firoota isaa tii fi olloota isaa yaamee ti , ‘ Hoolaa kiyya kan na duraa bade waaniin arkadheef jecha anaa wajji gammadaa ! ’ jedhaan .
42015007	Akkuma kanatti , qaceeltota sagaltamii saglan warra toowbachuun isaan hin barbaachifne caalaa , dilaawaa toowbate tokkoof jecha , samii irratti gammachuun akka taatuun isinitti hima ” jedhe .
42015008	Itti dabalee ammaas , “ Dubartiin takka tan qarshii kudhan qabdu , kurnan san keeysaa tokko yoo duraa bade , ibsaa ibsitee mana isii hartee , hanga arkattutti tan fardeeyfattee hin barbaanne eenyu ?
42015009	Hogguu arkattees firoottan isii tii fi olloota isii yaamtee , ‘ Qarshii kiyya kan na duraa bade waaniin arkadheef anaa wajji gammadaa ! ’ jetti .
42015010	Haaluma kanatti , dilaawaan tokko toowbatee karaa Rabbii hogguu deebi'u , maleeykoonni Rabbii akka gammadaniin isinitti hima ” jedhe .
42015011	Yesuus itti furee , “ Namticha tokko kan joollee dhiiraa lama qabuu tu ture .
42015012	Ilmi xiqqaan abbaa isaa tiin , ‘ Yaa abbaa kiyya , qabeenya kee keeysaa waan na gahu miraaza kiyya naaf kanni ! ’ jennaan , abbaan isaanii tiis waan qabu hundumaa ilmaan isaa lamaaniif gargar hire .
42015013	Guyyaa muraasa booddee ilmi xiqqaan sun waan qabu hundumaa walitti qabatee , mana abbaa isaa tii bahee ti fagoo deeme ; achittiis akka malee jiraachuu dhaan horii isaa hundumaa istiraafe .
42015014	Hogguu inni waan qabu hundumaa fixe , abaar jabaan sanitti bu'e ; kanaaf rakkoon isa mudatte .
42015015	Akkasitti deemee ti nama dhaloota sanii tokkotti maxxane ; namtichi niis booyyee akka tiiysuuf gara lafa isaatti isa erge .
42015016	Beelti jabeeysinaan , hashara booyyeen nyaattuun garaa guuttachuu ni kajeela ture , ammoo sanuma illee namni isatti kannu hin turre .
42015017	“ Hogguus gurbichi qalbii isaa keeysatti , ‘ Warri mo'oya abbaa kiyyaaf hojjatanii biddeenni isaan irraa hafu misti kumi ? Ani ammoo asittiin , beelaan du'utti jira .
42015018	Ka'ee tiin gara abbaa kiyyaa deemee , “ Yaa abbaa koo , Rabbii fi sittiis yakkee tiin jira .
42015019	Asii achiis ani ilma kee jedhamuuf hin gahuu , hojjatoota kee keeysaa akkuma tokkootti na lakkawiin jedhaani ’ ” jedhe .
42015020	Akkasitti ka'ee ti , gara abbaa isaa dhufe ; abbaan isaa ammoo fagotti isa arkee ti , garaan isaaf nahee , isa afaan fiigee harka itti maratee ti dhudhungate .
42015021	Ilmi isaa tiis , ‘ Yaa abbaa kiyya , ani Rabbii fi sittiis yakkee tiin jira , asii achi ani ilma kee jedhamee yaamamuuf hin gahu ’ jedheeni .
42015022	Abbaan isaa ammoo kaadamtoota isaa tiin , ‘ Dafaa tii uffata keeysaa kan caalatti bareedu fidaa tii itti uwwisaa , hamartii quba isaatti kaayaa , kophees miila isaatti kaayaa .
42015023	Dibicha gabbataa san fidaa tii qalaa , nyaannee haa gammadnuu !
42015024	Ilmi kiyya kun du'ee ti ture , kunoo deebi'ee ti jiraate , badee ti ture , kunoo arkameesi ’ jedhe . Akkasitti gammaduu jalqaban .
42015025	“ Hanga ammaa , ilmi namtichaa angaftichi ooyiruu keeysa ture ; deebi'ee manatti hogguu dhihaate , sagalee weeyduu tii fi tan sirbaa ti dhagaye .
42015026	Hogguus hojjatoota keeysaa tokko yaamee ti , ‘ Maaltu tahe ? ’ jedhee gaafate .
42015027	Inni niis deebisee , ‘ Obboleeysa kee tii tu deebi'ee gale ; kanaaf nagayaa fi fayyaa waan isa arkeef jecha , abbaan kee dibbicha gabbataa dha qalchiise ’ jedheeni .
42015028	As irratti ilmi angaftichi aaree ti manatti galuu didnaan ; hogguus abbaan isaa itti gadi bahee ti , ol galchuuf sossobe .
42015029	Inni ammoo deebisee abbaa isaa tiin , ‘ Kunoo , ani bara kanneen hundumaa akka gabrichatti siif hojjachaa tiin jira ; takkaa amrii tee tiis didee hin beeku , ati ammoo ilmoo re'ee takka illee hiriyoota kiyyaan wajjiin akkaan itti gammaduuf takkaa anaaf kannitee hin beeytu .
42015030	Amma ammoo ilmi kee kan qabeenya kee hundumaa ejjitoota wajjiin fixe kun deebi'ee dhufnaan , kunoo dibbicha gabbataa dha qalteef ’ jedheeni .
42015031	Abbaan isaa ammaas deebisee , ‘ Yaa ilma kiyya , ati wayta hundumaa anaan wajjiin jirta , wanniniin ani qabu hundi niis kee ti .
42015032	Amma ammoo obboleeysi kee kun , du'ee kan ture , deebi'ee waan jiraateef , badee tiis kan ture , waan arkameef jecha , fanxaziyyaa goonee gammaduu tu nu irra jira ’ jedheeni ” jedhe .
42016001	Yesuus barattoota isaa tiin ammaas , “ Namtichi taajirri tokko , qabeenya isaa hundumaa irratti itti gaafatamaa , hoji deemsiftuu tokko qaba ture ; hoji deemsiftuun isaa suniis , qabeenya isaa akka duraa bittimsaa jiru , namtichatti ni himame .
42016002	Hogguus namtichi isa yaamsisee ti , ‘ Maal wanniniin si irratti dhagayu tun ? Gabaasa hojii itti gaafatamummaa tee tii fidi ! Asii achi hojii tiyya deemsisuu hin dandeeysu ’ isaan jedhe .
42016003	Hogguus hojii deemsiftuun sun garaa isaa keeysatti , ‘ Alaqaan kiyya hojii tana irraa hogguu na baasu , maal godhuun qaba ? Qonna illee hin dandayu , dhoortoo kadhachuufiis , niin qaanfadha ’ ifiin jedhe .
42016004	‘ Hogguun ani hojii tana irraa baafamu , namoonni akka ifitti na fudhataniif , amma waaniin godhu anaa tu beeka ’ jedhe .
42016005	Warra gooftaan isaa , liqii irraa qabu hundumaa , tokko tokkoon yaamee ti , kan duraa tiin , ‘ Liqiin gooftaa kiyyaa hammam tu si irra jira ? ’ jennaan .
42016006	Namtichi niis , ‘ Dhadhaa ejersaa tanakaa dhibba ’ jedhee ti deebise . Hoji deemsiftuuniis namtichaan , ‘ Hoodho kunoo , fiirmaa liqii si irra jirtuu , taa'ii tii , dafii shantama jedhii barreeysi ’ .
42016007	Kan biraa tokkoon ammaas , ‘ Liqiin hammam tu si irra jira ? ’ jennaan , inni niis , ‘ Qamadii daawullaa dhibba ’ jedhe . Isa kanaaniis , ‘ Hoodho kunoo , fiirmaa liqii si irra jirtuu , saddeettama jedhii barreeysi ! ’ isaan jedhe .
42016008	“ Gooftichi niis , hoji deemsiftuu hin amanamne san , miliquu dandayuu isaa tiif jecha , ni quudheef ; dhaloonni ammaa kun , joollee ifaa irra caalaa , akka itti wal jalaa miliqaa wajjiin jiraatan ni beeku .
42016009	Ani isinittiin hima , qabeenya addunyaa irraa tiin , ifii keeysaniif fira ittiin horadhaa ; inni eega dhume booda , bakka jireenya bara baraatti ni simatamtu ! ” jedhe .
42016010	Yesuus itti furee , “ Namni waan xiqqoo irratti aamina tahe , waan guddaa irrattiis amanamaa ni taha ; waan xiqqoo irratti aamina kan hin tahin , waan guddaa irratti amanamaa hin tahu .
42016011	Isin , warra qabeenya addunyaa irrattuu aamina hin tahinitti , qabeenya dhugaa ammoo eenyumaa tu amanee isinitti kanna ree ?
42016012	Qabeenya nama biraa irratti aamina yoo tahuu baattan , qabeenya keeysanuu [ isa dhugaa ] eenyuu tu isinitti kanna ree ?
42016013	Gabrichi tokko gooftaa lamaaf ajajamuu hin dandayu ; isa tokko jibbee , isa kaan jaalata , isa tokkoof aamanaa tahee isa kaan ammoo ni tuffata . Akkasuma isiniis Rabbii fi horiis kaadamuu hin dandeeysan ” jedheeni .
42016014	Fariisonni warri horii jaalatan , tana hundumaa dhagayanii ti , Yesuusitti hanjaman .
42016015	Inni ammoo deebisee , “ Isin namoota biratti qaceelota if godhuu dha barbaaddu , Rabbi ammoo garaa keeysan ni beeka ; wanni namoota jiddutti , gatiin guddaan kannamuuf , Rabbi biratti ammoo jibbamaa dha .
42016016	Seerrinii fi nabiyyoonni hanga bara Yohannis cuuphaatti turan , eegasii jalqabee Wangeela Mootummaa Rabbii tu lallabamaa jira , namayyuu itti galuuf dhiibbachaa ti jira .
42016017	Seera keeysaa qafxiin takka hafuu irra , samii fi dachiin dabruu tu irra sablata .
42016018	“ Namni jaartii isaa hiikee tan biraa fuudhu hundinuu , zinaa dha godha , dubartii jaarsi isii dhaa hiike kan fuudhuus zinaa dha godha ” jedheeni .
42016019	Ammaas kunoo , “ Namticha taajira tokkoo tu ture ; inni niis uffata liinoo wariiqa aslii godhatee , guyyuu tuu , jireenya qananii nama jiraatu ture .
42016020	Karra isaa dura ammoo , miskiinticha Alaazaar jedhamu , kan madaan qaama isaa fuutee tu ciisa ture .
42016021	Inni hambaa gabatee taajirtichaa irraa bubu'u nyaachuu dha kajeela ture ; saroonni niis dhufanii madaa isaa ni arraabu turan .
42016022	Gaaf tokko namtichi deegaan sun du'ee ti , maleeykoota Rabbii tiin Abrahaam cinaa geeyfame ; ammaas taajirtichi saniis du'ee ti awwaalame .
42016023	Jahannam keeysatti azzabamaa odoo jiruu ol laalee , Abrahaam fagotti , Alaazaariis isa cinatti arke .
42016024	Hogguus , ‘ Yaa abbaa kiyya Abrahaam , naaf nahi ; fiinxa quba isaa bishaan cuuphee , arraba kiyya akka anaaf qabbaneeysuuf Alaazaar anaaf ergi . Ani kunoo , ibidda kana keeysatti azzabamaa tiin jira ’ jedhee ti iyyate .
42016025	Abrahaam ammoo , ‘ Yaa ilma koo , bara jireenya kee tii keeysatti waan gaggaarii akkachuu kee yaadadhu ! Hogguus Alaazaar ammoo , waan hamtuu tu isa mudate . Amma ammoo inni asitti shurur godhama , ati ammoo azzabamaa ti jirta .
42016026	Waan kanneen hunduma malee ammaas , nuu fi isin jidduu , handaqa guddaa tu godhamee jira ; asii nu biraa gama keeysan dabruu warri barbaadan akka hin dandeenyeef , achi isin biraahiis gama keenyatti dabruu , tokko illee nuu hin dandayan ’ isaan jedhe .
42016027	“ Inni ammoo deebisee , ‘ Eegasuu yaa abbaa kiyya , mana abbaa kiyyatti akka isa ergituun si kadhadha .
42016028	Obboleeyyan shaniin qabaa , isaaniis akka bakka musiibaa tana hin dhufneef isaan haa dinniinu ’ jedheeni .
42016029	Abrahaam ammoo , ‘ Isaan Musee fi nabiyyoota ni qabanii , isaanuma haa dhaggeeyfatanii ’ jedhee ti deebiseef .
42016030	Inni ammoo , ‘ Akkasii miti , yaa abbaa koo Abrahaam , warra du'an keeysaa namni tokko isaanitti yoo dhaqe , ni toowbatu ’ jedhe .
42016031	Abrahaam deebisee , ‘ Musee fi nabiyyoota yoo dhagayuu baatan , warra du'an keeysaa tokko yoo ka'e illee isaan warra fudhatuu miti ’ isaan jedhe ” jedhe .
42017001	Yesuus hogguus barattoota isaa tiin , “ Gufannaan dhufa hin hanqatu ; ammoo , nama gufannaan karaa isaa tiin dhufu saniif magan .
42017002	Warra xixiqqaa kanneen keeysaa tokko gufachiisuu mannaa , dhagaan daakuu morma isaatti hidhamee bahar keeysatti odoo darbamee irra wayyaaf ture .
42017003	If eeggadhaa ; obboleeysi kee yoo si yakke , loliin ; yoo toowbate , oomfii godhiif .
42017004	Guyyaa tokko keeysatti hogguu torba si yakkee , hoggaa torbanuu deebi'ee sitti dhufee , ‘ Irraa toobbadhee oomfii naa godhi ! ’ yoo siin jedhe , oomfii godhuuf qabda ” jedhe .
42017005	Ergamoonni hogguus Gooftaan , “ Amantii teenya nuuf guddisi ! ” jedhaniin .
42017006	Gooftaaniis deebisee , “ Amantii hanga firii zanaabii takka geeysu silaa qabaattanii , qilxuu tanaan , ‘ Buqqa'ii tii bahar keeysa dhaabami ! ’ ni jettu ; isiiniis isiniif ni ajajamti ” jedheeni .
42017007	Yesuus , “ Isin keeysaa tokko hojjataa lafa qotu yookiin horii tiysu yoo qabaate , hojjataan sun hojii irraa hogguu galu , ‘ Dafii koottuu maadditti taa'ii nyaadhu ! ’ ni jedhaniinii ?
42017008	‘ Lakkii ! Nyaata qopheeysii anaaf dhiheeysi , hangaan ani nyaadhee dhugutti huccuu tee marxifadhuu ana tajaajili ! Achiin booda atiis nyaattee ti dhuyda ’ jedhaniin mitii ree ?
42017009	Hojjataa waan ajajame raawwate , inni wahi galateeyfataa ?
42017010	Akkasumatti isiniis ammaas waan ajajamtan hundumaa hogguu raawwattan , ‘ Hojjachuun waan nu irra jiru qofa waan hojjanneef jecha , galateeyfamuun nu hin barbaachisu ’ jedhaa ! ” isaaniin jedhe .
42017011	Yesuus Yerusaaleemitti odoo deemaa jiruu , Samaariyaa fi Galiilaa jidduun dabre .
42017012	Akkuma inni ganda tokko seeneen , namoonni kudhan warri uzrii coraa tiin gaddaafaman itti dhufan . Isaan fagoo dhaabbatanii ti ,
42017013	sagalee isaanii ol fudhatanii , “ Yaa Yesuus barsiisaa , nuuf nahi ! ” jedhaniin .
42017014	Yesuus isaan laalee ti , “ Deemaa tii luboota if ilaalchisaa ! ” jedheeni ; isaan oduma deemaa jiranii , kunoo ni fayyan .
42017015	Isaan keeysaa tokko akka fayye if agarraan , sagalee guddaa dhaan Rabbiif hamdii dhiheeysaa , deebi'ee ti gara Yesuus dhufe .
42017016	Miila Yesuus jalatti adda isaa tiin lafa gahee ti isa galateeyfate ; namtichi sun nama Samaariyaa ti ture .
42017017	Yesuus hogguus deebisee , “ Namoonni fayyan kudhanii mitii ? Saglan kaan hoo eeysa jiru ?
42017018	Namticha ambaa kana malee , namni deebi'ee Rabbiif hamdii dhiheeysu hin arkamnee ? ” jedhe .
42017019	Yesuus hogguus namtichaan , “ Ka'ii tii deemi , amantiin tee si fayyiftee ti jirti ” jedheeni .
42017020	Yesuus , Mootummaan Rabbii yoom akka dhuftu warra Fariisotaa tiin gaafatamee , jawaaba isaaniif deebise . “ Mootummaan Rabbii akkaataa bayaana taheen hin dhuftu .
42017021	Namoonni , ‘ Kunoo as jirti yookiin achi jirti ’ hin jedhan ; Mootummaan Rabbii kunoo , isinuma jidduu dha jirti ” jedheeni .
42017022	Itti furee tiis barattoota isaa tiin , “ Wayti isin guyyoota Ilma Namaa keeysaa guyyaa tokko arkuuf itti hawwitan dhufa jirti , ammoo isa hin agartan .
42017023	‘ Kunoo , achi laalaa , yookiin as laalaa ! ’ isiniin jedhuuf taa'u , isiniis barbaacha , jala hin orihinaa !
42017024	Ilmi Namaa guyyaa isaatti akkuma hangaasuu billiq jettee , samii xarafa tokkoo kaanitti ibsituu ti taha .
42017025	Ammoo san dura , hiraar hedduu tu isa irra gahuu qaba , ammaas dhaloota kanaan fudhatama dhaba .
42017026	“ Bara Nohi akkuma tahee turetti , bara Ilma Namaattiis akkasuma taha .
42017027	Namoonni hanga guyyaa Nohi markabatti galetti , bishaan badiidhaatiis dhufee hunduma isaanii balleeysetti , nyaachaa , dhugaa , fuudhaa , heerumaatiis turan .
42017028	Bara Looxis akkanuma tahee ti ture , namoonni nyaachaa , dhugaa , bitaa , gurguraa , unkura dhaabaa , manaas ijaaraa ti turan .
42017029	Guyyaa Loox Sodoomii bahe ammoo , ibiddaa fi dhagaan bobawu , samii irraa isaanitti gadi roobee hunduma isaanii ni fixe .
42017030	Guyyaa Ilmi Namaa itti mullatuttiis akkanuma taha .
42017031	“ Guyyaa san namtichi wixina mana isaa gubbaa irra jiru , meeshaa isaa tan mana keeysa jirtu , fudhachuuf gadi bu'uu hin qabu ; akkasumatti ammaas kan lafa qonnaa keeysa jiruus , waa takka illeef hin deebi'in !
42017032	Niitii Loox yaadadhaa !
42017033	Namticha lubbuu isaa jiraachifachuu barbaade , lubbuun isaa duraa fudhatamti ; lubbuu isaa kan kannu ammoo isii ni jiraachifata .
42017034	Ani isinittiin hima , halkan san , namoonni lama siree takka irra rafu , inni tokko ni fudhatama , inni kaan ammoo ni dhiifama .
42017035	Dubartoonni lama wajjiin dhagaa tokkotti daaku , isiin takka ni fudhatamti , isiin taan ammoo ni dhiifamti . [
42017036	Namoonni lama lafa qotiisaatti arkamu , inni tokko ni fudhatama , inni kaan ammoo ni dhiifama ] ” jedhe .
42017037	As irratti barattoonni isaa , “ Eeysatti , yaa Gooftaa ? ” jedhanii gaafannaan , inni ammoo , “ Bakka raqni jirutti , hamarraan wal geeysi ” jedhee ti isaaniif deebise .
42018001	Hogguus Yesuus barattoota isaa , odoo hin hifanne wayta hundumaa , kadhachuun akka isaan irra jiru barsiisuuf jecha , fakkeenya tokko itti hime .
42018002	“ Daanyaa Rabbi hin sodaanne , kan namaas hin kabajne tokkoo tu , magaalaa tokko keeysa ture .
42018003	Mandaruma san keeysa ammaas gursummeeytii takka , tan hogguu isatti deddeebitee , ‘ Adawwii tiyya irratti firdii qaceelaa naaf kanni ! ’ jettee kadhattuu tu ture .
42018004	Inni ammoo rincicee ti hanga takka dubbii lafa irra duraa harkise ; booddee ammoo innummaan ifiin , ‘ Ani Rabbi sodaachuu baadhuus , namni maal naan jedhaa illee qabaachuu dhabuus ;
42018005	gursummeeytiin tun waan ana hiffifteef jecha , asii achi deddeebitee akka ana hin dadhabsiifneef , niin faradaaf ’ jedhee ti dubbate ” jedhe .
42018006	Gooftaan as irratti , “ Waanuma daanyaan firdii jallaa kun jedhu dhaggeeyfadhaa !
42018007	Rabbi ammoo warra filatamoo isaa , kanneen halkanii fi guyyaa isaatti iyyataniif , haqa isaanii hin baasuufii ? Yookiin lafa irra duraa harkisinnaa ?
42018008	Ani isinittiin hima , inni daddafiin haqa isaanii baasaaf ; haa tahu malee , Ilmi Namaa wayta dhufu , amantii lafa irratti ni arkaa laataa ? ” jedhe .
42018009	Yesuus namoota hanga tokko , kanneen qaceelummaa isaanitti if amananii , warra kaan hundumaa tuffatanitti , fakkeenya kana hime .
42018010	“ Jara lamaa tu kadhata godhuuf jecha , Beeytal Maqdas seenan ; tokko Fariisticha , inni kaan nama qaraxa guurtuu dha turan .
42018011	Fariistichi ol ka'ee ti , dhaabbatee garaa isaa keeysatti , ‘ Yaa Rabbi , akka namoota kaanii , warra saamtuu , jalloota , ejjitoota yookiin , akka namticha qaraxxuu kanaa illee waaniin hin tahiniif siin galateeyfadha .
42018012	Torbaan keeysaa guyyaa lama niin soomana ; waaniin arkadhu hundumaa keeysaahiis kudhan keeysaa tokko niin kanna ’ jedhee ti kadhate .
42018013	Inni qaraxa guuru sun ammoo , achi fagaatee dhaabbatee , ija isaa tiin illee gara samii odoo ol hin ilaalin , qoma isaa if dhawaa , ‘ Yaa Rabbi , ani nama dilaawaa dhaa naaf araarami ! ’ jedhe .
42018014	Ani isinittiin hima , namticha kaan odoo hin tahin , namtichi kun Rabbi duratti qaceelatti lakkaawamee ti mana isaatti gala ; kan ol if kaasu eenyu illeen gadi qabama , kan if gadi qaqqabu ammoo ol kaafama ” jedhe .
42018015	Yesuus harka isaa akka isaan irra kaayuuf , namoonni daa'imman isatti ni fidu turan ; barattoonni kana hogguu arkan , oofanii ti isaan dhoorkan .
42018016	Yesuus ammoo daa'imman kana yaamee ti , “ Dhiisaa , daa'imman gara kiyya haa dhufanii , hin dhoorkinaa , Mootummaan Rabbii kunoo warra akkanaa tiif taati .
42018017	Dhugumaan isinitti hima , eenyu illeen Mootummaa Rabbii akka daa'imni fudhatutti kan hin fudhanne , gonkumaa itti hin galu ” jedhe .
42018018	Yihudootaa keeysaa namtichi beekamaan tokko , “ Yaa barsiisaa gaarii , jireenya bara baraatti galuuf maal haa godhu ? ” jedhee ti isa gaafate .
42018019	Yesuus ammoo deebisee , “ Maaliif gaarii naan jetta ? Rabbii tokkicha qofa malee , namni gaariin tokko illeen hin jiru .
42018020	Heera isaa ni beeyta , ‘ Hin ejjin , zinaa hin godhin , hin ajjeesin , hin hatin , kijibaan nama irratti ragaa hin bahin , abbaa kee tii fi haadha tee tiif kabajaa godhi ! ’ ” jedheeni .
42018021	Namtichi ammoo , “ Kana hundumaa ijoollummaa kiyya irraa jalqabee raawwachaa tiin jira ” jedheeni .
42018022	Yesuus hogguu tana dhagaye namtichaan , “ Amma illee waan takkaa tu si irraa hafa , waan qabdu hundumaa gurgurii tii , warra deegoof hiri , samii irrattiis badhaadhinni walitti siif qabama ; eegas , koottuu ana duukaa bu'i ! ” jedheeni .
42018023	Namtichi ammoo hogguu tana dhagaye , taajira diittaa waan tureef jecha , hedduu dha gadde .
42018024	Yesuus gadda namtichaa hogguu arke , “ Warra taajirootaaf Mootummaa Rabbii seenuun akkamitti rakkoo dha .
42018025	Taajirri tokko Mootummaa Rabbii seenuu irra , gaalli qaawa lilmee keeysaan hulluuquu tu irra sablata ” jedhe .
42018026	Warri tana dhagayaniis , “ Akkana taanaan , eenyuu tu najaa bahuu dandaya ? ” jennaan ,
42018027	Yesuus ammoo , “ Wanni namaaf hin dandayamne , Rabbiif ni dandayama ” jedhee ti deebiseef .
42018028	Phexiroos hogguus , “ Kunoo , nuti qa'ee teenya dhiifnee si duukaa buunee ti jirra ” jedheeni .
42018029	Yesuus ammoo , “ Dhugumaan isinitti hima , nam tokko illeen , mana , niitii , yookiin obboleeyyan yookiin abbaa fi haadha , yookiin joollee isaa , sababa mootummaa Rabbii tiif jecha kan dhiise ;
42018030	bara jireenya isaa keeysatti dachaa hedduu caalaa kan hin arkanne hin jiru ; bara dhufutti ammoo jireenya bara baraatti gala ” isaaniin jedhe .
42018031	Yesuus eegasii barattoota kudha lamaan kophaatti baasee ti , “ Kunoo , gara Yerusaaleem ol bahuu keenya , waa'ee Ilma Namaa tiif nabiyyootaan wanni barreeyfame martinuu , ni raawwatama .
42018032	Harka saba Israa'el hin tahinitti ni kannama , itti ni hanjamama , ni arrabsama , ittiis ni tufama ;
42018033	niis ni tumu , ni ajjeesuus , inni ammoo guyyaa sadeeysaa dhaa du'aa ni ka'a ! ” isaaniin jedhe .
42018034	Barattootaaf dubbiin tun takka illee nuu hin galleef , ma'anaan jecha kanaa isaan jalaa dhokattee ti turte , waanuma jedhamee huu qabachuu hin dandeenye .
42018035	Yesuus wayta Yerikootti dhihaate , namtichi jaamaan tokkoos , karaa cinaa taa'ee , dhoortoo kadhachaa ti ture .
42018036	Namoota dila dabraa jiru dhagayee ti , maal akka tahe isaan gaafate .
42018037	Isaan ammoo , “ Yesuus nama Naazireetii tuu , asiin dabraa jira ” jedhanii ti itti himan .
42018038	Akkasitti inni , “ Yesuus , yaa ilma Daawwid naa rahamati ! ” jedhee ti iyye .
42018039	Warri fuula dura deeman ammoo , “ Cal-jedhi ! ” jedhanii ti isa oofan ; inni ammoo daranuu iyyaa ti , “ Yaa Ilma Daawwid , na maari ! ” jedheeni .
42018040	Hogguus Yesuus dhaabbatee ti , namticha jaamaa san gara isaa akka fidaniif ajaje ; namtichi niis gara isaa ti dhihaate .
42018041	Yesuus ammaas , “ Maal akkaan siif godhu barbaadda ? ” jedhee ti isa gaafate ; hogguus inni , “ Yaa Gooftaa koo , ani arkuun barbaada ! ” jedhee ti deebiseef .
42018042	Yesuus ammaas , “ Amantiin tee si fayyifte , agartuun tee siif haa banamtu ” isaan jedhe .
42018043	Hogguusuma ijji isaa banamteef ; namtichi niis Rabbiif hamdii dhiheeysaa ti , Yesuus duukaa bu'e . Namoonni hundinuu hogguu tana arkan , Rabbiif hamdii dha galchan .
42019001	Yesuus Yerikoo seenee ti keeysa dabraa ture .
42019002	Namticha Zakkewoos jedhamu tokkoo tu achi ture ; inni angafa warra qaraxxuu , ammaas nama taajira ture .
42019003	Zakkewoos kun , Yesuus eenyu akka tahe arkuu dha barbaade ; ammoo inni nama gabaabaa waan taheef jecha , hoddomina namaa tiif isa arkuu hin dandeenye .
42019004	Tanaaf karaa Yesuus irra dabraa jiru irra dura fiigee ti , isa laaluuf jecha , muka qilxuu takka irratti ol bahe .
42019005	Yesuus hogguu achi gahe , ol millatee ti , “ Yaa Zakkewoos , dafii gadi bu'i , arra mana kee gahuu tu na irra jira ” jedheeni .
42019006	Zakkewoosiis dafee ti gadi bu'ee , gammachuu dhaan Yesuus simate .
42019007	Warri tana arkaniis , “ Kunoo gaa ! Keeysummaa namticha dilaawaa kanaa ta'uuf seene ” jedhanii ti , hundinuu Yesuus irratti guunguman .
42019008	Zakkewoos ammoo ol ka'ee ti Gooftaan , “ Abeet yaa Gooftaa koo , walakkaa qabeenya kiyyaa miskiinaaf niin kanna , kana malees , abbuma fedhe irraa huu , akkaan maletti wanniniin fuudhe yoo arkamte , dachaa afur godhee tiin deebisee kafala ” jedheeni .
42019009	Yesuus deebisee ti , “ Arraan tana , najaatni mana kana dhufe ; inni niis ilma Abrahaami .
42019010	Ilmi Namaa tiis wanni dhufeef , nama bade barbaadee najaa baasuufi ” jedhe .
42019011	Namoonni dubbii kanneen dhaggeeyfachaa odoo jiranii , Yerusaaleemitti waan dhihaateef , ummanni niis Mootummaan Rabbii hogguusuma tan mullatu waan isaanitti fakkaateef jecha , Yesuus dabalee ti fakkeenya kana isaanitti hime .
42019012	“ Namticha kabajamaa tokkoo tu , mootummaa fudhatee deebi'uuf , fagoo dhaqe .
42019013	Kaadamtoota isaa keeysaa nama kudhan yaamee ti , adduma addaan ziqeeya waqeeta tokko tokko itti kannee ti , ‘ Hangaan ani deebi'uu ittiin naggadaa ’ jedheeni .
42019014	Ummanni isaa ammoo isa waan jibbeef jecha , ‘ Namtichi kun akka nu irratti mootomu hin barbaannu ’ dhaamsa jedhuun , gartuu takka isa boodaan ergan .
42019015	“ Inni ammoo mootummaa fudhatee hogguu deebi'ee gale ; naggadanii maal akka faaydeeysan beekuuf jecha , kaadamtoota isaa warra inni horii itti kanne sunitti , nama ergee ti akka dhufan ajaje .
42019016	Inni duraa , ‘ Yaa Gooftaa , ziqeeya ati anatti kanniteen ziqeeya biraa waqeeta kudhan faaydeeyse ’ jedheeni .
42019017	Mootichi ammoo , ‘ Tolchite yaa kaadamaa gaarii , waan jibir irratti waan amanamteef jecha , ani ammoo bulchaa magaalaa kudhanii godhee , si shuume ’ jedheeni .
42019018	Inni lammeeysaaniis dhihaatee ti , ‘ Yaa Gooftaa , ziqeeya ati anatti kanniteen , ziqeeya biraa waqeeta shan faaydeeyse ’ jedheeni .
42019019	Isa kanaaniis , ‘ Siis bulchaa mandaroota shanii godhee , si shuume ’ jedheeni .
42019020	Inni kaaniis dhihaatee ti , ‘ Yaa Gooftaa , ziqeeyni kee kaniin ani mandiilaan maree dhooysee kaaye kunoo ti ;
42019021	ati nama rahamata hin qabne , waan hin kaahin kan fudhattu , waan hin facaasiniis kan haammattu waan taateef jechaan sodaadhe ’ jedheeni .
42019022	Gooftaan isaa ammoo , ‘ Ati yaa kaadamaa faaydaa hin qabne , jechuma kee tii niin sitti farada . Ani nama rahamata hin qabne akkaan tahe , waaniin hin kaahin kan fudhadhu , waaniin hin facaasiniis kan haammadhu tahuu kiyya eega beeytee fuu ,
42019023	ziqeeya kiyya warra dhalaan fuudhan bira maaliif anaaf hin kaahin ree ? Aniis gaafaan dhufu , faaydaa isaa tiin wajji , silaa niin fudhadhaan ture ’ jedheeni .
42019024	Eegas booda , warra achi dhadhaabbachaa jiraniin , ‘ Ziqeeyicha harkaa fuudhaa tii , kan ziqeeya waqeeta kudhan qabuuf kannaa ! ’ jedheeni .
42019025	‘ Yaa Gooftaa , inni durumaanuu kunoo ziqeeya waqeeta kudhan qaba ’ jedhaniin .
42019026	‘ Ani isinittiin hima , namicha waa qabuuf dabalamee ti kannamaaf , isa humaa hin qabne irraa ammoo waanuma silaa qabuu huu irraa fuudhama .
42019027	Amma ammoo , adawwoota kiyya kanneen akkaan ani isaan irratti mootomu hin barbaanne san as fidaa tii , ija tiyya duratti isaan ajjeesaa ! ’ jedhee ti ajaje ” jedhe .
42019028	Yesuus waan kanneen eega dubbate booddee , Yerusaaleemitti ol bahuuf isaan dura bu'e .
42019029	Beetfaagee dhaa fi Bitaaniyaatti , gaara Gaara Ejersaa jedhamu tokkotti hogguu dhihaate , barattoota isaa keeysaa lama erge .
42019030	“ Ganda fuullee teeysan jiru san dhaqaa tii , akkuma achi seentaniin , nyagoo , tan nam tokko illeen takkaa irra hin taa'in hidhamee ti agartuu ; hiikaa tii fidaa !
42019031	Namni , ‘ Maaliif hiiytan ? ’ jedhee yoo isin gaafate , ‘ Gooftaa tu itti haajame ’ isaan jedhaa ! ” jedheeni .
42019032	Barattoonni ergaman dhaqanii , akkuma Yesuus isaanitti hime tahee ti arkan .
42019033	Odoo isaan nyagoo san hiikutti jiranii , warri nyagoo san qaban dhufanii ti , “ Maaliif nyagoo tana hiiytan ? ” jedhanii ti isaan gaafatan .
42019034	Isaan ammoo , “ Gooftaa tu itti haajame ” jedhanii ti deebisaniif .
42019035	Akkasitti nyagoo san gara Yesuus fidan , uffata isaanii tiis irra kaayanii ti , Yesuus irra kaayan .
42019036	Yesuus akkasitti odoo deemuu , namoonni uffata isaanii karaa inni irra dabru irra afan .
42019037	Magaalaa Yerusaaleemitti dhihaachaa , gadoo Gaara Ejersaa hogguu gahe , tuutni barattootaa hundinuu , hojii quduraa kanneen arkan hundumaaf gammadanii ti , sagalee guddaa dhaan Rabbiif hamdii dhiheeysutti ka'an .
42019038	“ Mootichi maqaa Gooytaa tiin dhufu galateeyfamaa dha ; nagayni samii irratti , durriin ulfinaa tiis ol samii gubbatti ! ” jedhan .
42019039	Ummata san keeysaa Fariisonni hangi tokko , “ Yaa barsiisaa , barattoota kee tiin naamusa godhaa jedhiin ! ” jedhaniin .
42019040	Yesuus ammoo , “ Ani isinittiin hima , isaan kun silaa callisanii , dhagaaggeen kunuu ni lallabu turan ” jedhee ti deebiseef .
42019041	Yesuus magaalaa Yerusaaleemitti dhihaatee hogguu isii arke , ni booyeef .
42019042	“ Atummaan guyyuma arraa kana illee , silaa waan nagaya fidu odoo beeytee akkam ! Amma ammoo ija tee jalaa dhokatee ti jira .
42019043	Guyyoonni adawwoonni kee dallaya sitti ijaaranii , si marsanii , karaa hundumaaniis si muddan , sitti dhufuuf deemu .
42019044	Wayta Rabbi najaa si baasuuf dhufe , ati waan hin hubatiniif jecha , sii fi joollee tee tiis ammaas warra dallaya keeysa jiraniis , lafaan isin dhawu , dhagaa tokko illee wal irratti siif hin dhiisan ” jedhe .
42019045	Yesuus Beeytal Maqdas seenee , warra daldaalota manicha keeysaa gadi yaasuu dha jalqabe .
42019046	“ ‘ Manni kiyya mana kadhataa ti ’ jedhamee barreeyfamee ti jira , isin ammoo holqa hattuu ti isa gootan ” isaaniin jedhe .
42019047	Yesuus guyyuu Beeytal Maqdas keeysatti barsiisaa ti ture ; luboonni angafoonninii fi barsiisonni seeraa , hooggantoonni ummataa tiis , isa ajjeesuuf ni barbaadu turan .
42019048	Haa tahu malee , ummanni hundinuu qoowlii isaa tiin waan maxayfamaniif jecha , akkaataa itti isa waa godhan dhaban .
42020001	Gaaf tokko Yesuus Beeytal Maqdas keeysatti namoota barsiisaa , Wangeelaas lallabaa odoo jiruu , luboonni warri angafoonninii fi barsiisonni seeraa , manguddootaa wajjiin isa biraan bahanii ti ,
42020002	“ Amrii maalii tiin akka tana gootu , yookiin amrii tana eenyu akka siif kanne nutti himi ! ” isaan jedhan .
42020003	Inni ammoo deebisee , “ Aniis gaaffii takkaan isin gaafadhaa ;
42020004	cuuphaan Yohannis cuuphe Rabbi biraahii moo , nama biraahi ajajamte ? Natti himaa ! ” isaaniin jedhe .
42020005	Isaaniis waliin marihatanii ti , “ Rabbi biraahi yoo jenne , ‘ Eegasuu maaliif dubbii isaa hin amaninaa ree ? ’ nuun jedha .
42020006	‘ Nama biraahi ’ akka hin jenne ammoo , ummanni kun hundinuu , Yohannis nabiyyii tahuu isaa waan fudhateef jecha , dhagaan nu rukuta ” jedhan .
42020007	Kanaaf , “ Eeysaa akka taate nuti hin beeynu ” jedhanii ti deebisaniif .
42020008	Yesuus hogguus , “ Aniis amrii maalii tiin akkaan tana godhu isinitti hin himu ” isaaniin jedhe .
42020009	Yesuus itti aansee fakkeenya kana namootatti hime ; “ Namtichi tokko muka inabaa hedduu lafa isaa irra dhaabee , qotee-bultootatti kireeysee , biraa takka dhaqee ti , hedduu achi ture .
42020010	Waytiin oomishaa hogguu geeyse , warri inabicha kireeyfatan firii isaa irraa , hanga takka akka isaaf kannaniif jecha , hojjataa isaa tokko itti erge ; isaan ammoo hojjataa san tumanii ti , harka duwwaa dha isa achii arihan .
42020011	Hojjataa biraa tokko ammaas itti erginaan , isaas tumanii ti , sablisanii ti , harka duwwaa isa achii baasan .
42020012	Isa sadeeysaas ammaas itti erginaan , isaas madeeysanii ti alatti gadi darban .
42020013	“ Eegasii abbaan ooyruu inabaa , ‘ Maaliin godha ? Amma ilma kiyya jaalatamaan itti erga , tarii huu isa ni kabaju taha ’ jedhe .
42020014	Warri qotee-bultoonni ammoo hogguu isa arkan , ‘ Isa kana kan dhaaluu , koottaa isa ni ajjeefnaa , dhaalli niis keenya taha ! ’ waliin jedhan .
42020015	Akkasitti ooyiruu inabaa keeysaa diidatti baasanii ti , isa ajjeesan . Eegasuu abbaan ooyruu inabaa maaluma isaan godha laata ?
42020016	Inni dhufee , warra qotee-bultoota saniis ni fixa , ooyruu inabaa ammoo warra biraatitti ni kannata ” jedhe . Ummanni hogguu tana dhagaye , “ Rabbi nutti hin godhin ! ” jedhan .
42020017	Yesuus ammoo isaan laalee ti , “ Eegasuu ‘ Dhagichi najjaaroonni tuffatan , inni dhagaa mataa utubaa manaa qaceelchu tahe ’ jedhamee kan barreeyfame kun , maal jechuu dha ree ?
42020018	Abbaan dhagaa san irratti kufu hundinuu ni caccapha , kan dhagaan sun irratti kufu ammoo ni daakama ” jedheeni .
42020019	Barsiisonni seeraa tii fi luboonni angafoonni , Yesuus fakkeenya kana isaan irratti akka dubbate hubatanii ti , hogguusuma achitti isa qabuu dha barbaadan ; ammoo ummata sodaatan .
42020020	Kanaaf isa dhihotti toohachaa basaasota nama nagayaa if fakkeeysan , itti ergan ; isaaniis jecha afaan isaa irratti Yesuus qabanii , dabarsanii , bulchaa biyyaa kan amrii qabutti kannuuf ni barbaadu turan .
42020021	Warri basaastuun hogguus , “ Yaa barsiisaa , qoowliin ati dubbattuu fi barsiisni ati barsiiftu sirrii akka tahe nuti ni beeyna ; namaas odoo wal hin caalchisin , ammoo dhugumaan karaa Rabbii barsiifta .
42020022	Eegasuu , Qeesaariif gibira baasuun seera moo seeraa miti ? ” jedhanii ti isa gaafatan .
42020023	Inni ammoo shaaxirummaa isaanii arkee ti ,
42020024	“ Maallaqa tokko mee na agarsiisaa ; suuraa eenyuu ti ? Katabbii eenyuu tu maallaqa irra jira ? ” jennaan , isaan ammoo , “ Tan Qeesaari ” jedhaniin .
42020025	“ Eegasuu waan Qeesaariif kannamuu qabu Qeesaariif kannaa , ammaas waan Rabbiif kannamuu qabuus Rabbiif kannaa ! ” isaaniin jedhe .
42020026	Isaaniis jawaaba isaa ajaa'ibanii ti cal jedhuu malee , waan ummata san duratti dubbateen , hillimatti isa galchuu hin dandeenye .
42020027	Kana booddees Saduqoota , warra du'aa-ka'uun hin jiru jedhan keeysaa jarreen tokko gaaffii takkaan gara Yesuus dhufanii ti ,
42020028	“ Yaa barsiisaa , ‘ Namni tokko niitii fuudhee , ilmoo odoo irraa hin arkatin yoo du'e , obboleeysi isaa niitii san fuudhee shanyii obboleeysa isaa tiif haa dhaabu ! ’ jedhee , Museen seera keeysatti nuuf barreeysee ti jira .
42020029	Kunoo , obboleeyyan torbaa tu ture ; inni angafni niitii fuudhee ti , ilmoo odoo irraa hin du'e .
42020030	Inni lammeeysaaniis , isii fuudhee ti irraa du'e .
42020031	Inni sadeeysaaniis isii dha fuudhe , akkasumatti hanga isa torbeeysatti , hundi isaanii tuu odoo ilmoo irraa hin arkatin dhuman .
42020032	Hundumaa boodda dubartittiin ni duute .
42020033	Duuba isaan torbanuu , niitummatti isii fuudhanii waan turaniif jecha , guyyaa qiyaamaa isiin niitii kamii ti taati ? ” jedhaniin .
42020034	Asi irratti Yesuus , “ Banii-Aadam bara addunyaa irraa , ni fuudhu , ni heerumuusi .
42020035	Ammoo aakiratti , qiyaamaa du'aa ka'anii jiraachuun warri maleen , hin fuudhan hin heerumaniisi .
42020036	Isaan akka maleeykootaa waan tahaniif jecha , asii achi hin du'an ; ilmaan qiyaamaa waan tahaniifiis , isaan ilmaan Rabbii ti .
42020037	Museen illeen waa'ee tusii bobaatuu ilaalchisee hogguu barreeyse , Rabbi ‘ Gooytaa Abrahaam , Gooytaa Yisihaaq , Gooytaa Yaaqoob ’ jedhee yaamee ti jira ; tanaaniis warri du'an akka du'aa ka'an mullisee ti jira .
42020038	Ammaas Gooytaan , Rabbii warra du'oo tii miti , Rabbii warra jiraatoo ti malee ; isaaf hundinuu jiraatu ” isaaniin jedhe .
42020039	As irratti barsiisota seeraa keeysaa hangi tokko deebisanii ti , “ Yaa barsiisaa , akka gaaritti dubbatte ” isaan jedhan .
42020040	Eegas booda isaan deebi'anii , gaaffii takka illee isa gaafachuuf ija hin jabaanne .
42020041	Eegas Yesuus , “ Akkamitti namoonni ‘ Kiristoos , ilma Daawwid ’ jechuu dandayu ? ” jedhee ti isaan gaafate .
42020042	“ Daawwid ammoo Kitaaba Faarfannaa keeysatti akka jedha , Gooytichi Gooftaa kiyyaan , ‘ Gara harka mirga kiyyaa tiin taa'i ;
42020043	hangaan ani adawwii tee ejjata miila kee tii siif godhutti ’ jedhe .
42020044	Eega Daawwid ‘ Gooftaa kiyya ’ jedhee isa yaame , akkamitti ammoo ilma isaa tahuu dandaya ree ? ” jedheeni .
42020045	Namoonni hundinuu odoo dhagayanii Yesuus barattoota isaa tiin ,
42020046	“ Barsiisota seeraa warra uffata dhedheeraa uffatanii lafaan haraa naannawan , magaalaa keeysattiis namoonni gadi godhatanii akka nagaya isaan gaafatan jaalatan , amaas mana sagadaa keeysattiis barcuma olaanu , lafa azuumaattiis bakka ulfinaa kanneen filatan irraa if eeggadhaa !
42020047	Isaan kun carraa eeggatanii manneen gursummeeytotaa duraa duwwisanii , fakkeeysaaf ammoo warra kadhata isaanii dheereysanii dha ; warri akkanaa kun caalatti azzabamu ” jedheeni .
42021001	Yesuus ol godhatee ti , taajiroota kannaa isaanii mudaaya buusii keeysa buusaa jiruu ti arke .
42021002	Gursummeeytiin miskiinni takkaas suldii diddiimtuu lama , mudaaya buusii san keeysa odoo keeysuu ti arke .
42021003	Hogguus inni , “ Dhugumaan isinitti hima , gursummeeytiin miskiintittiin tun hunduma isaanii irra caalaa buuftee ti jirti .
42021004	Isaan kun hundinuu nafaqaa isaanii irraa hafee waan ol kaayatame keeysaa hi , mudaaya buusii keeysa naqan ; isiin tun ammoo hiyyummaa isii irraa , waan ittiin jiraachuuf qabdu hunduma kannite ” jedhe .
42021005	Isaan keeysaa muraasni , dhagaa miidhagaa dhaanii fi kannaa wareegaa tiiniis faayamuu Beeytal Maqdas dububbachaa ti turan .
42021006	As irratti Yesuus , “ Wanni isin ilaaltan tun hundinuu , dhagaan tokko illeen wal irratti odoo hin hafin , guyyaan itti diigamu dhufa jira ” isaaniin jedhe .
42021007	Isaan ammoo , “ Yaa Barsiisaa , kun yoom taha ? Wanni kun hogguu tahuuf dhihaate , milikkinni isaa maali ? ” jedhanii ti isa gaafatan .
42021008	Hogguus Yesuus , “ Akka isin hin gowwoomsine if eegaa ! Hedduun , ‘ Ani Kiristoosi , waytiiniis geeyse ’ jechaa maqaa kiyyaan dhufuuf deemu . Isin ammoo isaan jala hin deeminaa !
42021009	Duulaa fi rabbashamuus hogguu dhageeysan hin sodaatinaa ! Kanneen duraan dursanii tahuun isaan irra jira ; ammoo xumurri hogguusuma hin tahu ” jedheeni .
42021010	Itti furee tiis , “ Sabni saba irratti , mootummaaniis mootummaa irratti ni kaka'u .
42021011	Sossooha dachii gurguddaa tu taha , abaarii fi aafaanni niis hundumatti ni bu'u , waan nama baareeysuu fi milikkinni gurguddaaniis samii irraa ni mullatu .
42021012	Kana hundumaa dura ammoo , isin ni qabu , isin ni arihatuus ; yaa'ii warra mana sagadaatti , mana hidhaattiis dabarsanii isin ni kannu ; anaaf jecha fuula mootootaatti , fuula bulchoota biyyaattiis ni geeyfamtu .
42021013	Kuniis , ragaa akka anaaf baataniif , carraa gaarii dha isiniif taha .
42021014	Duraan dursitanii , ‘ Maal jennee ti falmanna ’ jettanii cinqamuu hin baddinaa .
42021015	Ani kunoo , waan dubbattanii fi hikmaas , kanneen warri isinitti falaman tokko illeen dura dhaabbachuu fi faalleeysuus hin dandeenyeen isiniif kanna .
42021016	Kunoo , haawwaniin , obboleeyyaniin , firootaa fi saahibban keeysaniin dabarfamtanii ti kannamtu ; isin keeysaa hanga tokkoos ni ajjeesu .
42021017	Maqaa kiyyaaf jecha hundinuu isin jibbu .
42021018	Haa tahu malee , rifeensi mataa keeysanii tokko illeen hin badu .
42021019	Rakkina obsuu keeysaniiniis , lubbuu teeysan ni eewaltu ” jedhee ti isaaniif deebise .
42021020	Yesuus itti furee , “ Yerusaaleem loltuu dhaan marfamtee hogguu agartan ammoo , diigamuun isii akka dhihaate beekaa .
42021021	Hogguus warri Yihudaa jiran gara gaarotaatti haa baqatanii , magaalaa keeysa warri jiraniis achii haa bahan , baadiyyaa warri jiraniis magaalaa hin seenin .
42021022	Wanni barreeyfame hundinuu akka raawwatamuuf jecha , guyyoonni sun guyyoota iqaabaa ti .
42021023	Ammoo guyyoota san keeysa dubartoota ulfaa tii fi warra hoosisaniif magan ! Balaan guddoon lafa irratti , lolli Rabbii tiis ummata irratti ni dhufa .
42021024	Namoonni habalee dhaan ni du'u , ammaas booji'amanii tiis saboota hundumaa keeysa geeyfamu ; hanga waytiin isaaniif kannamte raawwatamtuttiis , saboonni qomoo Israa'el hin tahin Yerusaaleem ni daammacu ” jedhe .
42021025	Itti furee tiis , “ Asxaan aduu , ji'aa fi urjoota irratti ni mullatti ; goohaa fi wal-darbaa bahar irraa kan ka'e ummanni hundi ni muddama , waan godhuus ni wallaala .
42021026	Namoonni waan lafa addunyaa irratti dhufaa jiru if irratti eegaa naasuun ni gaggabu , eemarri samii keeysaa tiis ni raafamu .
42021027	Hogguus Ilmi Namaa humnaa fi durrii ulfina guddaa tiin , duumeeysaan odoo dhufuu ni arku .
42021028	Kun hundinuu hogguu tahuu jalqabu , ka'aa tii dhaabbadhaa mataa keeysaniis ol qabadhaa laalaas ; najaa bahuun keeysan , kunoo dhihaatee ti jira ” jedhe .
42021029	Eegasii Yesuus fakkeenya kana isaanitti hime , “ Muka habruu tii fi mukkeen hundumaa laalaa .
42021030	Hogguu isaan baala lalisan , birraan akka dhihaate ni hubattu .
42021031	Akkasumatti isiniis hogguu wanni kanneen hundinuu tahuu isaanii agartan , Mootummaan Rabbii akka dhihaatte beekaa .
42021032	Dhugumaan isinitti hima , wanni kanneen hundinuu hanga raawwatamanitti dhaloonni ammaa kun hin dabru .
42021033	Samii fi dachiin dabruuf deemu , qoowliin tiyya ammoo gonkumaa hin dabartu ” jedhe .
42021034	Yesuus hogguus , “ Kordiidummaanii fi farshaanuun , ammaas cinqii addunyaa tiiniis , onnee teeysan isin da'iifsee , guyyaan sun isin dagee akka hillimatti qacam akka isin hin goone if eeggadhaa !
42021035	Akkuma kanatti namoota guutummaa addunyaa irra jiraatan hundumatti dingata dhufa .
42021036	Wayta hundumaa dammaqaa , waan tahuuf deemu kana hundumaa jalaa bahuu fi Ilma Namaa duraas dhaabbachuuf humna akka arkattaniif kadhadhaa ” jedheeni .
42021037	Yesuus guyyuu Beeytal Maqdas keeysatti ni barsiisa ture , galgala galgala ammoo gara gaara “ Gaara Ejersaa ” jedhamutti ol bahee ti , achi bula ture .
42021038	Namoonni hundinuu ganama bariisaan ka'anii isa bira dhufanii Beeytal Maqdas keeysatti isa ni dhaggeeyfatu turan .
42022001	Ayyaanni Qiinxaa Maattiraat , Ayyaana Bira Dabruu kan jedhamu dhihaatee ti ture .
42022002	Luboonni warri angafoonninii fi barsiisonni seeraa ummata waan sodaataniif jecha , Yesuus ajjeesuuf karaa itti malu ni barbaadu turan .
42022003	Hogguus Sheeyxaanni , Yihudaa nama Keriyot warra kudha lamaan keeysaa tokko kan turetti seene .
42022004	Hogguus inni deemee ti , akkaataa inni itti Yesuus dabarsee isaanitti kannuu dandayu irratti , luboota warra angafootaa tii fi shuumoota Beeytal Maqdas wajjiin marihate .
42022005	Isaaniis gammachuun maallaqa isaaf kannuuf waliif galan .
42022006	Yihudaan wali-galtee tana fudhatee , bakka ummanni hin jirretti Yesuus dabarsee isaanitti kannuuf carraa dha eeggata ture .
42022007	Ayyaanni Qiinxaa Maattiraat guyyaan itti hoolaan Bira Dabruu qalamuun irra jiru geenyaan ;
42022008	Yesuus Phexiroosii fi Yohannisiin , “ Deemaa tii , hiraata Bira Dabruu akka nyaannuuf nuuf qopheeysaa ! ” jedhee ti isaan erge .
42022009	Isaan ammoo , “ Eeysatti akka qopheeysinu jaalatta ? ” jedhaniin .
42022010	Inni ammaas , “ Hogguu mandaricha seentan , namticha tokko kan okkotee bishaanii baadhatee tu isinitti dhufa ; isiniis isa duukaa mana inni itti galu dhaqaa .
42022011	Abbaa manaa tiin , ‘ Manni keeysummaa kaniin ani barattoota kiyyaa wajjiin keeysatti hiraata Bira Dabruu nyaadhu eeysa ? siin jedha barsiisaan ’ jedhaan .
42022012	Namtichi hogguus qallaa gubbatti mana ballaa tokko kan meeshaan guututti qophaawe isin agarsiisa , achitti qopheeysaa ! ” jedheeni .
42022013	Hogguu deeman , akkuma inni isaanitti hime tahee arkanii ti , achitti hiraata Bira Dabruu qopheeysan .
42022014	Za'aan itti hiraata Bira Dabruu nyaatan hogguu gahe , Yesuus ergamoota isaa tiin wajjiin maadditti taa'e .
42022015	Inni isaaniin , “ Hiraarfamuu kiyyaan dura , hiraata Bira Dabruu kana isin wajjiin nyaachuuf hedduun hawwee jira .
42022016	Hanga guyyaa Mootummaa Rabbii keeysatti guutummatti raawwatamutti , ani deebi'ee hiraata Bira Dabruu akkaan hin nyaanne isinittiin hima ” jedheeni .
42022017	Geeba fudhatee ti , Rabbiif galata galchee , “ Hoodhaa , waliin gahaa dhugaa !
42022018	Ammaa jalqabee Mootummaan Rabbii hanga dhuftutti cuunfaa inabaa irraa akkaan hin dhuyneen isinitti hima ” jedhe .
42022019	Biddeenaas fuudhee ti , Rabbiif galata galchee , kukkutee isaaniifiis kannee , “ Kun jasada kiyya kan isiniif kanname , kanaas yaadannoo kiyyaaf godhaa ! ” jedhe .
42022020	Akkasumatti hiraata booddee geebaas fuudhee ti , “ Geebni kun irbuu haaraya dhiiga kiyyaa kan isiniif dhangala'ee dha .
42022021	Ammoo kunoo , harki namticha dabarsee na kannu anaa wajjiin gabatee irra jira .
42022022	Ilmi Namaa ti illeen akkuma dur herregameefitti ni deema , ammoo namticha dabarsee isa kannu saniif magan ! ” jedhe .
42022023	Isaan ammaas , isaan keeysaa namtichi tana godhu eenyu akka tahe wal gaggaafatan .
42022024	Eegasii kunoo isaan keeysaa eenyuu tu caala irratti , barattoota jiddutti falamaan kaatee ti turte .
42022025	Hogguus Yesuus , “ Mootoonni saboota qomoo Israa'el hin tahinii , amrii isaanii saba isaanii irratti agarsiisu ; warri amrii qaban sun ammaas , gargaartuu biyyaa ti , ifiin jechisiisu .
42022026	Isin ammoo akkas tahuun isin irra hin jiru ; isin keeysaa kan hundumaa irra caalu akka nama hundumaa irra xiqqaa dhaa , inni hoogganuus akka nama kaadamaa dhaa haa tahu .
42022027	Nama maadditti taa'u moo , nama kaadimaa tu irra caala ? Nama maadditti taa'u mitii ? Ani gaa kunoo , isin jiddutti akka kaadimaa ti .
42022028	Isin fitinama kiyya keeysatti warra anaa wajjiin dhaabbattanii dha .
42022029	Akkuma Abbaan kiyya mootummaa ana irra kaayetti , aniis akkasumattiin isin irra kaaya .
42022030	Mootummaa tiyya keeysatti gabatee tiyya irraa ni nyaattu , ni dhuydu , barcumman mootummaa irra teeysanii , gosa Israa'el kudha lamaan irratti firdiis ni kannitu ” jedheeni .
42022031	Yesuus , “ Simoon , yaa Simoon , Sheeyxaanni akka qamaditti isin gingilchuuf kadhatee ti jira .
42022032	Ani ammoo , amantiin tee akka hin badneef jechaan , siif kadhadhee tiin jira ; ati hogguu gara kiyyatti deebite , obboleeyyan kee tiis jajjabeeysi ! ” jedheeni .
42022033	Inni ammoo , “ Yaa Gooftaa , ani kunoo siin wajji mana hidhaatti , gara du'attis deemuuf qophee dha ” jedheeni .
42022034	Yesuus deebisee , “ Ani sittiin hima , yaa Phexiroos , edanuma lukkuun odoo hin iyyin dura , anuma beekuu kee ti illee , hoggu sadih inkaaruuf teeysa ” jedheeni .
42022035	Hogguus Yesuus isaaniin , “ Maallaqa , qalqalloo , kophees odoo hin fudhatin hogguun ani isin erge , waa takka illeen isinitti irratee ? ” jedhee ti gaafate ; isaan ammoo , “ Humaa nutti hin irranne ” jedhanii ti jawaaba kannaniif .
42022036	Inni ammaas itti dabalee , “ Amma ammoo , maallaqa , ammaas qalqalloos namni qabu haa fudhatuu ; habalee namni hin qabne , qamisa isaa gurguree takka haa bitatuu !
42022037	Kitaaba keeysatti , ‘ Warra seera-dhablee wajjiin lakkaawame ’ jedhamee kan barreeyfame kun , anatti raawwatamuun akka irra jiru isinittiin hima . Eeyye , wanni ana laalchisuun barreeyfame xumuramee raawwatamuu irra gahe ” jedhe .
42022038	Barattoonni deebisanii , “ Kunoo Gooftaa , habalee lamaa tu as jira ” jennaan , inni niis deebisee , “ Ni gaha ” isaaniin jedhe .
42022039	Yesuus magaalaa keeysaa bahee , akkuma aadaa isaa gara Gaara Ejersaa ti deeme ; barattoonni isaa tiis isaa wajjiin deeman .
42022040	Bakka san hogguu gahe , “ Fitinatti akka hin seenneef kadhadhaa ! ” isaaniin jedhe .
42022041	Inni hanga darbannaa dhagaa takkaa isaan irraa fagaatee ti , jilbiiffatee kadhate ,
42022042	“ Yaa Abbaa , fedha kee yoo tahe , geeba hiraar kana Ana irraa fuudhi ; ammoo akka fedha kiyyaa odoo hin tahin , akka fedha kee tii haa tahu ! ” jedhe . [
42022043	Hogguus maleeykaan Rabbii samii irraa itti mullattee ti isa jajjabeeysite .
42022044	Hiraar keeysattiis ittuma jabaatee ti kadhate ; deeyfi isaa tiis akka dhaph-dhaphii dhiigaatti lafatti gadi dhimmisa ture . ]
42022045	Kadhata irraa ka'ee , gara barattoota isaa hogguu deebi'e , barattoonni gaddaan caraqamanii rafanii ti arke .
42022046	Inni ammoo , “ Akkamitti rafuu dandeeysan ? Ka'aa , fitinamatti akka hin galleef kadhadhaa ! ” isaaniin jedhe .
42022047	Odoo Yesuus tana dubbachaa jiruu kunoo , ummanni danuun ni dhufan ; barattoota kudha lamaan keeysaa tokko Yihudaa nama jedhamuu tu isaan fidee , Yesuus dhungachuuf gara isaa dhihaate .
42022048	Yesuus ammoo , “ Yihudaa , dhungoon Ilma Namaa dabarsitee kannitaa ? ” jedheeni .
42022049	Yesuusii wajjiin warri turaniis waan tahuuf deemu hogguu hubatan , “ Yaa Gooftaa , habaleen dhooynuu ? ” jedhaniin .
42022050	Tokko isaanuma keeysaa , gabricha angafa lubootaa dhawee ti , gurra mirgaa irraa mure .
42022051	Yesuus ammoo , “ Lakkisaa , waan akkana itti hin deebi'inaa ! ” jedhee ti gurra namtichaa tiis qaqqabatee ti fayyise .
42022052	Kana booddee Yesuus luboota warra angafoota , hooggantoota waardiyyaa Beeytal Maqdas akkasumatti manguddoota warra isa qabuuf bahaniin , “ Akka warra shiftaa qabuuf bahanitti habalee fi jirmaan yaatanii ?
42022053	Guyyuu Beeytal Maqdas keeysatti , ani isiniin wajjiin ture , aa qabuuf harka keeysan anatti hin laanne ; amma ammoo wayti tun teeysani , tan dukkanti itti mootomtu ” jedheeni .
42022054	Kana booddee Yesuus qabanii , fuudhanii ti deeman , gara mana angafa lubootaa tiis ni geeysan ; Phexiroos ammoo irraa fagaatee ti , duukaa dha deema ture .
42022055	Hogguu namoonni abaada keeysatti ibidda bobeeysanii wajjiin taa'an , Phexiroosiis isaan wajjiin taa'e .
42022056	Intalti kaadamtuun takka isa kan ifa ibiddaa keeysa taa'u agartee , ija itti dhaabdee laaltee ti , “ Namtichi kuniis isaa wajjiin ture ” jette .
42022057	Inni ammoo , “ Intalo , ani isa hin beeku ” jedhee ti inkaare .
42022058	Waa xiqqo booddee namni biraa tokkoos isa arkee ti , “ Atiis isaan keeysaa tokko ” isaan jedhe ; Phexiroos ammoo , “ Anaa miti , namtichana ” jedheeni .
42022059	Akka sa'aatii takkaa booddee namni biraa tokko ammaas mirkaneeysee ti , “ Dhuguma namtichi kuniis isaa wajjiin ture , inni kunoo nama Galiilaa ti ” jedhe .
42022060	Phexiroos deebisee ti , “ Namtichana , waanuma ati jettu huu ani hin beeku ” jedheeni ; odoo inni tana afaanii qabu , kunoo lukkuun ni iyyite .
42022061	Gooftaan hogguus garagalee Phexiroos fuulletti laale ; Phexiroos hogguus jecha Gooftaan , “ Arrumaan tana lukkuun odoo hin iyyin hoggu sadih na kaadda ” isaan jedhee ture san yaadatee ti ,
42022062	gadi bahee mararfatee ti booye .
42022063	Warri Yesuus qabanii eegaa turaniis , isatti hanjaman , ni garafaniis .
42022064	Ija isaa tiis hidhanii ti , “ Eenyuu tu si rukute ? Nabiyyummaa tee tiin nutti himi ! ” jechaa tiin turan .
42022065	Kana malees waan biraa tiin hedduu dha isa arrabsan .
42022066	Hogguu barihees yaa'iin manguddoonni ummataa , luboonni warri angafoonninii fi barsiisonni seeraa tiis walitti qabamnaan , Yesuus yaa'ii isaanii duratti dhiheeysisan .
42022067	Isaaniis , “ Ati Kiristoos yoo taate nutti himi ! ” isaan jedhan . Inni ammoo , “ Yoon ani isinitti hime illee hin amantan .
42022068	Yoon ani isin gaafadhees anaaf hin deebiftan .
42022069	Ammoo Ilmi Namaa ammaa jalqabee , gara harka mirga Rabbii hundumaa dandayuu taa'uuf jira ” jedheeni .
42022070	Hundi isaanii tuu , “ Eegasuu ati Ilma Rabbii tii ree ? ” jedhaniin ; inni ammoo , “ Isa tahuu kiyya isinuu jettan ” jedheeni .
42022071	As irratti isaan , “ Nuti ifii keenyaa afaan isaa irraa kunoo dhageenye , ragaan kana irra caalu maal barbaachisa ? ” jedhan .
42023001	Kana booddee warri yaa'ii san keeysa jiran hundinuu ka'anii ti , Yesuus fuula Philaaxositti dhiheeysanii ,
42023002	“ Namtichi kun , Qeesaariif gibira baasuu dhoorkuun , ani Kiristoos mootii dha ifiiniis jechuun , ummata keenya odoo dogongorsiisuu ti agarre ” jedhanii ti isa kasasan .
42023003	Hogguus Philaaxos , “ Sihii mootiin Yihudootaa ? ” jedhee ti isa gaafate ; Yesuus deebisee , “ Akkuma atuu jette sani ” jedhee ti deebiseef .
42023004	Hogguu san Philaaxos , luboota warra angafootaa tiinii fi , namoota dila achi turaniiniis , “ Ani nama kana irratti yakka tokko illee hin agarre ” jedheeni .
42023005	Isaan ammoo gadi jabeeysanii ti , “ Inni , Yihudaa hundumaa , Galiilaa dhaa jalqabee hanga asitti illee , barsiisa isaa tiin ummata keenya kakaasa ” jedhaniin .
42023006	Philaaxos tana dhageenyaan , nama Galiilaa tahuu isaa ti gaafate .
42023007	Yesuus , Herodis bulchu keeysaa tahuu isaa tiis hubannaan , gara Herodisitti isa erge . Herodisiis jidduu san Yerusaaleem ture .
42023008	Herodis hogguu Yesuus arke hedduu dha gammade . Waa'ee Yesuus waan dhagayeef jecha , wayta dheeraaf isa arkuu ni hawwa ture ; Yesuus milkita quduraa hogguu hojjatu arkuufiis abdachaa ti ture .
42023009	Herodis gaaffii hedduu dha Yesuusitti dhiheeyse , inni ammoo jawaaba hin deebifneef .
42023010	Luboonni warri angafoonninii fi barsiisonni seeraa tiis achi dhadhaabbatanii , jabeeysanii isa ni kasasu turan .
42023011	Eegas Herodis loltuu isaa wajjiin isatti qoosanii ti ittiis hanjaman , uffata walaqqisaa itti uwwisee ti , Philaaxositti deebisee erge .
42023012	Herodisii fi Philaaxos , warri achiin dura waliin diina turan , guyyuma san , saahiba waliif tahan .
42023013	Philaaxos luboota warra angafoota , bulchoota biyyaa tii fi ummata walitti yaamee ti ,
42023014	isaaniin , “ Namtichi kun ummata dogoggorsiisa jettanii , qabdanii ti gara kiyya fiddan ; kunoo , ani isinuma duratti isa xiinxalee , waan itti isa kasastanitti , ani balleeysaa isa irratti hin agarre .
42023015	Herodisiis akkasumatti yakka isa irraa dhabee deebisee ti nutti erge ; kunoo , waan du'aan isa gahu , takka illee hin goone .
42023016	Akkana waan taheef jecha , adabeetumaan isa gadi dhiisa ” jedhe . [ [ [
42023017	Ayyaana Bira Dabruu irratti warra hidhaman keeysaa tokko isaaniif gadi dhiisuun aadaa dha ture . ]
42023018	Namoonni sun hundinuu , “ Namticha kana ajjeesii Barabbaas gadi nuuf dhiisi ! ” jedhanii ti itti iyyan .
42023019	Barabbaas kun ammoo rabshaa magaalaa keeysatti tahe keeysaa harka waan qabuu fi ajjeechaa lubbuu namaattiis kan hidhame ture .
42023020	Philaaxos illeen Yesuus gadi dhiisuu fedhee ti , ammaas deebisee isaanitti dubbate .
42023021	Isaan ammoo , “ Fannisi , isa fannisi ! ” jedhanii ti itti goohan .
42023022	Hoggaa sadeeysaaf deebisee , “ Maaliif ? Maal balleeyse ? Firdii du'aa tiin waan isa gahu yakka isa irratti hin agarre ; eegasuu adabee tiin isa gadi dhiisa ” isaaniin jedhe .
42023023	Isaan ammoo akka inni fannifamuuf iyyansa jabaa dhaan kadhatan ; gooti isaanii tiis isa ni oggolchiifte .
42023024	Akkasitti Philaaxos gaaffiin isaanii akka raawwatamuuf firdii kanne .
42023025	Namticha rabshaa biyyaa tii fi lubbuu namaa tiif hidhame san , ummanni nuuf gadi dhiisi jedhanii kadhannaan ni hiikeefi . Yesuus ammoo akka fedhan haa godhaniif , dabarsee isaanitti kanne .
42023026	Yesuus fannisuuf odoo geeysaa jiranii , nama Qareenaa kan Simi'oon jedhamu tokko diidaa odoo galuu qabanii ti , muka fannichaa baadhatee Yesuus duukaan akka deemuuf irra kaayan .
42023027	Ummata san keeysaa namoonni danuun isa faana yaa'u turan ; isaan keeysaa dubartoonni waywaachaa booyaa ti turan .
42023028	Yesuus ammoo isaanitti fuula garagalee ti , “ Yaa dubartoota Yerusaaleem , ifii keeysanii fi joollee teeysaniif booyaa malee , anaaf hin booyinaa !
42023029	Kunoo , ‘ Dhabduun , tan ilmoo hin dahin , tan harmaas hin hoosisin eeybifamtuu dha ’ guyyoonni itti jedhan dhufuuf taa'u .
42023030	Gaafas gaaraan , ‘ Nu irratti jigaa ! ’ tullootaaniis ‘ Nu awwaalaa ! ’ jedhu .
42023031	Irrattuu muka jiidhaa warri akkas godhan , muka goggogaa ammoo akkam haa godhu laata ? ” jedheeni .
42023032	Namoota biraa lama , yakkamootaas , ajjeesuuf isaan wajjiin geeysan .
42023033	Bakka “ Killiyyuu mataa ” jedhamtee yaamamtu takka hogguu gahan , achitti Yesuus fannisan ; warra yakkamootaas , tokko gara harka mirga isaa tiin , kaaniis gara harka bitaa isaa tiin fannisan .
42023034	Yesuus ammoo hogguus , “ Yaa Abbaa , isaan warra waan godhan hin beeynee , oomfii godhiif ! ” jedhe ; warri isa fannisaniis ammaas uffata isaa hixaa dhaan addaan hiratan .
42023035	Namoonni achi dhadhaabbatanii ni daawwatu turan ; warri bulchaniis itti qoosan . “ Namtichi kun namoota biraa najaa baasee ti jira , inni Masiihii Rabbii filatame tokko yoo tahe , mee najaa if haa baasu ! ” jedhan .
42023036	Warri loltuuniis itti malanii ti , isatti qoosan , daadhii inabaa dhangaggooytuu itti kannanii ti ,
42023037	“ Ati yoo dhugumaan mooticha Yihudootaa dhaa taate , najaa if baasi ! ” jedhaniin .
42023038	Barreeyfamni , “ Inni kun mooticha Yihudootaa ti ” jedhu tokko ammaas mataa isaa gararraa dha ture .
42023039	Warra yakkamoota achitti fannifaman lamaan keeysaa inni tokko , “ Ati Kiristoosii mitii ? Najaa if baasi , nuus najaa baasi ! ” jedhee ti isatti hanjame .
42023040	Inni yakkamaan kaan ammoo isa oofee ti , “ Yaa namana , akkuma isaatti firdii takka jala odoo jirtuu , Rabbi illee hin sodaattuu ?
42023041	Nuti haqa akkuma hojii teenyatti arkanne , kunoo inni kun ammoo humaa hin yakkine ! ” jedheeni .
42023042	Hogguus Yesuusiin , “ Yaa Yesuus , mootummaa tee tiin hogguu dhuftu na yaadadhu ! ” jedheeni .
42023043	Yesuus ammoo , “ Dhugumaan siin jedha , guyyuma arraa kana , anaa wajjiin jannata keeysatti arkamta ” jedheeni .
42023044	Guyyaa keeysa waaree sa'aa kudha lammeeysa ture ; ammoo , dukkanti hunda hagooydee ti , hanga waaree booda sa'aatii sadihitti turte .
42023045	Golgaan Beeytal Maqdasii bakka lamatti addaan baqaqe .
42023046	Yesuus hogguu sani , sagalee guddoo dhaan , “ Yaa Abbaa kiyya , lubbuu tiyya kunoo harka kee tittiin kanna ! ” jedhee ti iyye . Akkuma tana jedheen , ruhiin keeysaa baate .
42023047	Abbaan dhibbaaleeysaa waan tahe tana hogguu arke , “ Namtichi kun dhugumaan , nama qaceelaa dha ” jedhee ti Rabbiif hamdii dhiheeyse .
42023048	Namoonni waan nama ajaa'ibsisaa laaluuf walitti qabamanii turan hundinuu , waan raawwatame hogguu arkan , qoma isaanii if dhawaa ti gala dacha'an .
42023049	Warri isa beekan hundinii fi , dubartoonni Galiilaa dhaa Yesuus duukaa bu'aniis , halaala dhadhaabbatanii , ni daawwatu turan .
42023050	Yihudaa magaalaa Armaatiyaa keeysa , miseensa yaa'ii biyyaa kan ture , nama gaarii ammaas qaceelaa , Yoseef jedhamu tokkoo tu ture .
42023051	Inni akeeka fi gocha isaanii irratti odoo walii hin galin , ammoo Mootummaa Rabbii eeggachaa ti ture .
42023052	Namtichi kun Philaaxos bira dhaqee ti reefka Yesuus kadhate .
42023053	Akkasitti reefka isaa tiis fannoo irraa gadi buusee , wayaa quncee qoonxar irraa dhawamteen kafanee , qabrii garaa dhagaa keeysatti tolfamte , tan takkaa namni itti hin awwaalamin keeysa kaaye .
42023054	Guyyaan Sanbataa jalqabuu bira waan gaheef jecha , namoonni qophaawuu irra turan .
42023055	Dubartoonni Galiilaa dhaa , Yesuus duukaa dhufan sun , Yoseef wajjiin dhaqanii ti , bakka qabrichaa , ammaas akkaataa reefki isaa itti kaayamees ni hubatan .
42023056	Achiin booda manatti deebi'anii ti waan reefkatti diban axiraan wajjiin qopheeysanii ; guyyaa Sanbataa ammoo akkuma seerri ajajutti ni boqotan .
42024001	Ammoo , jalqaba torbanii , guyyaa Dilbataa barii , dubartoonni sun axiraa fi dibata qopheeysan san , fudhatanii ti gara qabriitti deeman .
42024002	Dhagaaniis qabricha irraa konkolaafamee ti arkan .
42024003	Qabricha keeysa hogguu ol seennaan ammoo , reefka Gooftaa Yesuus hin agarre .
42024004	Haala kanaan wareeranii odoo jiranii , dingatuma namoonni lama , kanneen wayaa walaqqisu uffatan , kunoo isaan cinaa dha dhadhaabbatan .
42024005	Dubartoonni suniis hedduu birratanii ti lafuma ilaalan ; namoonni sun ammoo , “ Isa jiraataa maaliif warra du'an keeysa barbaaddu ?
42024006	Kunoo , inni as hin jiru , ka'ee ti jira ! Galiilaa odoo jiruu , waan inni isinitti himee ture yaadadhaa !
42024007	‘ Ilmi Namaa harka warra dilaawootaatti kannamuuf , fannifamuuf , guyyaa sadeeysaattiis du'aa ka'uuf deema ’ jedhe ” isaaniin jedhan .
42024008	Hogguus isaan dubbii isaa qaxab jedhan .
42024009	Bakka qabrii san irraa hogguu deebi'an , tana hundumaa ergamoota kudha tokkoowwanii fi warra kaan hundumaattiis ni odeeysan .
42024010	Warri tana wajjiin ergamootatti odeeysan , Maariyaam Magdalaa , Yo'anaa , Maariyaam haadha Yaaqoobii fi ammaas dubartoonni biraa tiis turan .
42024011	Jarri ammoo , dubbii maalaa-yaanii tan hundee hin qabne isaanitti fakkaattee ti , waan isaan odeeysaniis hin amanne .
42024012	Haa tahu malee , Phexiroos ka'ee ti gara qabrii fiigee , gadi godhatee ilaallaan , kunoo huccuu kafanaa qofa arke ; tana booddee waan tahe tana ajaa'ibaa ti achii deeme .
42024013	Guyyuma san isaan keeysaa namni lama , gara ganda Emaahus jedhamu , kan Yerusaaleem irraa hanga kiilo metrii kudha tokkoo fagaatuu , deemaa ti turan .
42024014	Isaan kun waan jidduu tana tahe hundumaa kaasanii , karaa irratti wajjiin haasawaa ti deemu turan .
42024015	Odoo isaan haasawaa , irrattiis dudubbachaa deemanii , Yesuus ifumaa fuu isaanitti dhihaatee ti , isaaniin wajjiin deeme .
42024016	Akka isa hin hubanneef ammoo , ijji isaanii qabamtee ti turte .
42024017	Hogguus Yesuus , “ Wanni isin deemaa wajjiin haasoytan tun maali ? ” jedhee isaan gaafannaan , gaddaan ija buusanii usaniituma dhadhaabbatan .
42024018	Isaan keeysaa inni tokko kan Qileyoophaa jedhamu deebisee ti , “ Warra Yerusaaleem jiraatan keeysaa waan achitti jidduu tana tahan kan hin beeyne , si'uma qofaa ? ” jedheeni .
42024019	Inni ammoo deebisee , “ Maaltu tahe ? ” isaaniin jennaan , isaan ammoo , “ Waa'ee Yesuus nama Naazireet ; inni nabiyyii dha ture , Rabbii fi nama hundumaa duratti hojii fi dubbittiis jabaa dha ture .
42024020	Luboonni warri angafoonninii fi warri nu bulchaniis duuti akka itti faradamtuuf dabarsanii ti isa kannan ; akkasitti isa fannisan .
42024021	Nuti ammoo , kan Israa'el furuuf deemu isa , jennee abdannee ti turre ; eeyye , irrattuu kun hundumaa eega tahe arra guyyaa sadeeysaa ti .
42024022	Tana malees , warra keenya keeysaa dubartoonni tokko ganama bariisaa bakka qabrichaa dhaqanii ti , baasa nutti fidan .
42024023	Isaan reefka isaa hin agarre ; dhufanii maleeykoonni Rabbii itti mullatanii ti , ‘ Yesuus jiraataa dha ! ’ akka isaaniin jedhan nutti himan .
42024024	“ Warra nu wajjiin turan keeysaa hangi tokko , gara qabrichaa dhaqanii ti , akkuma dubartoonni sun jedhan tahuu dha mirkaneeysan ; isa ammoo hin agarre ” jedhanii ti itti himan .
42024025	Inni ammoo , “ Isin gowwootuma akkami , waan nabiyyoonni dubbatan hundumaa amanuuf qalbiin teeysan akkam dhibooytuu dha .
42024026	Kiristoos , dararama kana hundumaa fudhatee , ulfina isaatti galuun , barbaachisaa hin turree ree ? ” isaaniin jedhe .
42024027	Inni niis Kitaaba Musee tii fi kitaabota nabiyyootaa hunduma keeysatti , bakka itti waa'ee isaa tiif dubbatu hundumaa isaaniif hiike .
42024028	Akkasitti gara ganda jarri lamaan itti deemaa turanitti dhihaannaan , Yesuus akka waan dabree deemuu fakkaatee ti mullate .
42024029	Isaan ammoo , “ Kunoo , guyyaan dhihee ti jiraa , aduuniis seentee , nu wajjiin turi ! ” jedhanii jabeeysanii ti isa kadhatan ; kanaaf isaan wajjiin turuuf ol seene .
42024030	Jaraan wajjiin nyaatatti hogguu dhihaatees , biddeenticha fuudhee ti eeybisee , kukkutee tiis isaaniif kanne .
42024031	Hogguus ijji isaanii ni banamteef , isa tahuus ni hubatan ; inni ammoo ija isaanii duraa , masxuuraan dahate .
42024032	Isaaniis , “ Wayta inni karaa irratti nutti dubbachaa , Barreeyfama Qulqullootaas nuuf bane san , qalbiin teenya nu keeysatti mirqaantee mitii ? ” waliin jedhan .
42024033	Hogguusuma ka'anii ti Yerusaaleemitti deebi'an ; achitti ammaas barattoota kudha tokkanii fi warra isaaniin wajjiin walitti qabaman arkan .
42024034	Warri walitti qabaman sun , “ Gooftaan dhugumaan du'aa ka'ee ti jira , Simoonittiis mullatee ti jira ” jechaa ti turan .
42024035	Hogguus jarri lamaan , waan karaa irratti tahe hundumaa , ammaas biddeena kutuu isaa tiin , akkaataa itti isa beekuu dandayaniis ni odeeysan .
42024036	Jarri lamaan tana odeeysaa oduma jiranii ti , Yesuus ifumaa fuu isaan jidduu dhaabbatee ti , “ Nagayni isin wajjiin haa tahu ! ” isaaniin jedhe .
42024037	Isaan ammoo ruuhaaniyyii waan arkan itti fakkaatee ti , nahanii sodaatan .
42024038	Ammaas inni isaaniin , “ Maaliif yaadaan rakkattan ? Shakkiiniis maaliif qalbii teeysan keeysatti kakaati ?
42024039	Harkeen kiyyaa fi miillan kiyya kunoo milladhaa , anuma mataa koo tii , mee qaqqabadhaa na laalaa , ruuhaaniyyiin foonii fi lafee hin qabu , ani ammoo akkaan qabu ni agartu ” jedheeni .
42024040	Eega tana jedhe booda , harkeen isaa tii fi miillan isaa , isaan agarsiise .
42024041	Isaan amanuu dadhabanii gammaduu fi ajaa'ibuu irra oduma jiranii ti , “ Waan nyaatan takka illee asii qabduu ? ” jedheeni .
42024042	Hogguus isaan kalluuna waadamaa muraa tokko kanninaaniif .
42024043	Inni niis fudhatee ti fuula isaanii duratti nyaate .
42024044	Tana booddees Yesuus , “ Waytaan isin wajjiin ture , ana ilaalchisee , wanni Seera Musee keeysatti , nabiyyoota keeysatti , akkasumatti ammaas Kitaaba Faarfannaa keeysattiis barreeyfaman hundinuu , raawwatamuu dha qaba jedhee isinitti hime , kunoo kana gaa ! ” isaaniin jedhe .
42024045	Eegasii Barreeyfama Qulqulluu hubachuu akka dandayaniif , qalbii isaanii ti baneef .
42024046	“ Kiristoos dararamuun , guyyaa sadeeysaattiis du'aa ka'uun akka isa irra jiru ,
42024047	toowbaanii fi oomfiin dilii dhaa , maqaa isaa tiin Yerusaaleemii jalqabee ummata hundumaatti akka lallabamuuf deemu , barreeyfamee ti jira ” jedhee ti isaanitti hime .
42024048	“ Isiniis waan kanneeniif raga-baatuu dha .
42024049	Kunoo , isa Abbaan kiyya isin abdachiise isiniif erguufiin deema , ammoo ol irraa hanga humna uffattanitti mandaricha keeysa turaa ” isaaniin jedhe .
42024050	Kana booddee Yesuus mandaricha keeysaa isaan baasee ti , naannoo Bitaaniyaa geeysee ti ; harka isaa lamaanuu ol kaafatee ti isaan eeybise .
42024051	Oduma isaan eeybisaa jiruu , isaan irraa gargar bahee ti , gara samiitti ol fudhatame .
42024052	Isaaniis isaaf sagadanii ti , gammachuu guddoo dhaan Yerusaaleemitti deebi'an .
42024053	Guyyuu tiis , Beeytal Maqdas keeysatti maqaa Rabbii galateeyfachaa ti turan .
43001001	Jalqaba qoowlichaa tu ture ; qoowlichi niis Rabbii wajji ture ; qoowlichinuu Rabbi ture .
43001002	Inni jalqabumaa kaasee Rabbii wajji ture .
43001003	Wanti hundi niis isumaan tahe ; waan tahe keeysaa hiis isaan malee kan tahe tokko illeen hin jiru .
43001004	Jireenyi isa keeysa ture ; jireenytichi suniis ifa namootaa ti ture .
43001005	Ifichi dukkana keeysatti ifa , dukkanti garuu isa moohachuu hin dandeenye .
43001006	Namticha Rabbi biraa ergame tokkoo tu ture , maqaan isaa tiis Yohannis jedhama .
43001007	Inni kun ragaa tahee ti ; namoonni hundinuu dubbii isaa tiin akka amananiif , waa'ee ificha sanaaf ragaa bahuuf dhufe .
43001008	Inni ifichaaf raguma tahuuf qofaaf dhufe malee , inni mataan isaa ificha hin turre .
43001009	Ifaan dhugaa , kan namayyuuf ifa kannu , gara addunyaa dhufaa ti ture .
43001010	Inni addunyaa keeysa ture ; ammaas biiyti addunyaa isumaan tan taate taatu illee , biiyti addunyaa garuu isa hin beeyne .
43001011	Gara kanneen isaa turetti dhufe ; kanneen isaa warri turan garuu isa hin simanne .
43001012	Warra isa simatan hundumaa , kanneen maqaa isaattiis amananiif garuu , joollee Rabbii akka tahan isaan dandeeysise .
43001013	Isaan kun Rabbi irraa dhalatan malee , dhiiga irraa , yookiin fedha foonii irraa , yookiin fedha dhiiraa irraa warra dhalatanii miti .
43001014	Qoowlichi jasada tahee ti , nu jidduus jiraate . Ulfina isaa kan ni'imaa fi dhugaa dhaan guutamees agarre ; ulfinni isaa tiis kan Ilmi tokkichi Abbaa isaa irraa arkatu ture .
43001015	Yohannis waa'ee isaa tiif ragaa baha ; qooqa isaa ol kaasee , “ ‘ Inni ana booddee dhufu , ana dura waan tureef jecha ana irra caala ’ jedhee waa'ee isaa kaniin dubbadhe , kunoo isa kana ” jedhe .
43001016	Guutummaa ni'imaa isaa irraa hundi keenya ni'imaa irratti ni'imaa fudhannee ti jirra .
43001017	Seerri Musee dhaan kanname ; ni'imaanii fi dhugaan garuu Yesuus Kiristoosiin arkaman .
43001018	Nam tokko illeen takkaa Rabbi hin agarre , ilma tokkicha isa Abbaa cinaa ture sanii tu waa'ee isaa hiikee beeysise malee .
43001019	Hogguu Yihudoonni Yerusaaleem irraa lubootaa fi Leewoota Yohannisitti erganii , “ Ati eenyu ? ” jedhanii isa gaafachiisan , Yohannis ,
43001020	odoo hin rincicin , “ Ani Kiristoos abdachiifamee miti ” jedhee ti mullisee ragaa bahe .
43001021	Warri ergamaniis deebisanii , “ Eegasuu ati eenyu ? Ati Eliyaasii ? ” jedhanii ti isa gaafatan . Inni ammoo , “ Lakkii , ani isaa miti ” jedhe . Isaan , “ Ati nabiyyichaa ree ? ” isaan jennaan , “ Miti ” jedhee ti deebiseef .
43001022	Isaaniis , “ Eenyu ati ? Warra nu erganitti waan deebifnu nutti himi ; ati eenyu ifiin jetta ? ” isaan jedhan .
43001023	Yohannis deebisee , “ Isaayyaas nabiyyichi akkuma dubbatetti , ‘ Ani sagalee namaa , tan karaa Gooftaan irra deemu diriirsaa ’ jettee , huffee gammoojjii keeysa iyyitee dha ” jedhe .
43001024	Warri isatti ergaman kanneen Fariisota keeysaa turan .
43001025	Itti dabalanii , “ Ati Kiristoos , yookiin Eliyaas , yookiin nabiyyicha eega hin tahin , maaliif cuuphxa ree ? ” jedhanii ti isa gaafatan .
43001026	Yohannis ammoo , “ Ani bishaaniiniin cuupha , garuu tokko kan isin isa hin beeynee tu isin jidduu dhaabbata .
43001027	Inni na booddee dhufu isa ; ani ammoo haada kophee isaa tii illee hiikuuf nama gahuu miti ” jedhee ti isaaniif deebise .
43001028	Wanti tun hundinuu Bitaaniyaatti Yordaanos gama , bakka Yohannis itti cuuphaa turetti tahe .
43001029	Guyyaa borumtii Yohannis odoo Yesuus gara isaa dhufaa jiru arkee , “ Kunoo hoolaan Rabbii kan dilii addunyaa irraa dhiqu .
43001030	‘ Namtichi ana booddee dhufu , ana dura waan tureef , ana irra caala ’ jedhee waa'ee isaa kaniin dubbadhe , kunoo isa kana .
43001031	Ani mataan koo isa hin beekuun ture , garuu sababniniin ani bishaaniin cuuphaa dhufeef , akka inni Israa'elitti mullifamuufis ” jedhe .
43001032	Yohannis ragaa baheefii , “ Ruuhal Qudus akka himiimitti samii irraa gad bu'ee kan isa irra qubateen arke .
43001033	Ani ifii fuu isa hin beekuun ture ; garuu inni akkaan ani bishaaniin cuuphuuf na erge sun , ‘ Namticha Ruuhal Qudus isa irratti gad bu'ee qubachuu agartu sun , isa , kan Ruuhal Qudusiin cuuphu ’ jedhee ti anatti hime .
43001034	Ani kunoo arkee tiin jira , inni kun ilma Rabbii tahuu , isaa ragaan baha ” jedhe .
43001035	Guyyaa borumtii dhaa Yohannis barattoota isaa keeysaa nama lama wajji achi dhaabbata ture .
43001036	Yohannis hogguu Yesuus achiin dabru arkee ti , “ Kunoo , hoolaan Rabbii ” jedhe .
43001037	Barattoonni Yohannis lamaan tana jechuu isaa dhageenyaan , Yesuus duukaa dha bu'an .
43001038	Yesuus if duuba garagalee isa duukaa bu'uu isaanii agarraan , “ Maal barbaaddan ? ” jedhee ti isaan gaafate . Isaan ammoo , “ Yaa mu'allimuu , eeysa qubatte ? ” jedhanii tti deebisaniif ; “ Mu'allimuu ’ jechuun “ Barsiisaa ” jechuu dha .
43001039	Yesuus ammoo , “ Kottaa tii laalaa ! ” jedhee ti isaaniif deebise . Barattoonni suniis deemanii , bakka Yesuus qubate arkanii , guyyaa sana isa bira oolan ; wayti isaa akka sa'aatii kudhanii ti ture .
43001040	Barattootta lamaan dubbii Yohannis dhagayanii , Yesuus duukaa bu'an keeysaa , tokko Indiriiyaas obboleeysa Simoon Phexiroos ture .
43001041	Wanni Indiriiyaas dura godhe , obboleeysa isaa Simoon arkee , “ Masiihicha agarre ” jedhee ti itti hime ; “ Masiihi ” jechuun “ Kiristoos ” jechuu dha ; kuniis “ Muudamaa ” jechuu dha .
43001042	Indiriiyaas akkasitti Simoon gara Yesuusitti fide ; Yesuus isa laalee ti , “ Ati Simoon ilma Yohannis ; asii achi ‘ Keefaas ’ jedhamtee ti yaamamta ” jedheeni . “ Keefaas ” jechuun afaan Griigitti “ Phexiroos ” jechuu dha ; hiikaan isaa tiis “ Dhagaa siibaa ” jechuu dha .
43001043	Guyyaa borumtiis Yesuus Galiilaa dhaquuf ka'e ; Filiphoos agarraan , “ Na duukaa bu'i ! ” isaan jedhe .
43001044	Filiphoosiis akkuma Indiriiyaasii fi Phexiroos , nama magaalaa Beetesayidaa tii ture .
43001045	Filiphoos Naatanaa'el arkee , “ Kan Museen Kitaaba Seeraa keeysatti , nabiyyoonni niis ammaas kitaaba isaanii keeysatti waa'ee isaa barreeysan agarree ti jirra ; inni nama Naazireet , Yesuus ilma Yoseef ” jedheeni .
43001046	Naatanaa'el hogguus , “ Naazireet keeysaa wanti gaariin arkamuun ni malaa ? ” jedhee ti Filiphoos gaafate ; Filiphoos ammoo , “ Mee koottuu tii ilaali ! ” jedhee ti deebiseef .
43001047	Yesuus , odoo Naatanaa'el gara isaa dhufaa jiruu arkee , “ Kunoo ti , namni aslii Israa'el , kan sobni keeysa hin jirre ” jedhee ti waa'ee isaa dubbate .
43001048	Naatanaa'el , “ Eeysatti na beeyta ? ” jedhee ti isa gaafate ; Yesuus ammoo deebisee , “ Filiphoos odoo si hin yaamin , muka habruu jalattiin si arke ” jedheeni .
43001049	Hogguus Naatanaa'el , “ Yaa Mu'allima ! Ati ilma Rabbii ti , ati mootii Israa'el ! ” jedheeni .
43001050	Yesuus ammaas deebisee , “ Muka habruu jalattiin si arke waaniin siin jedheef amantaa ? Waan kana irra caalu illee arkuuf jirta ” jedheeni .
43001051	Itti dabalee tiis , “ Dhugumaan isinitti hima , samiin banamtee , maleeykoonni Rabbii tiis ilma namaa irra odoo ol bahanii gad bu'anii arkuuf teeysu ” jedheeni .
43002001	Guyyaa sadaffaa kutaa Galiilaa ganda Qaanaatti aruuza tokkoo tu ture ; haati Yesuusiis achi turte .
43002002	Yesuusii fi barattoonni isaa tiis aruuzaaf afeeramanii ti turan .
43002003	Daadhiin inabaa duraa dhumnaan , haati isaa , “ Daadhii inabaa hin qaban ” jettee ti Yesuusitti himte .
43002004	Yesuus ammoo , “ Yaa aayyo , maaliif tana keeysa na neeyxa ? Waa godhuuf waytiin tiyya amma illee hin geenye ” jedhee ti deebiseef .
43002005	Haati isaa hogguus warra achi keeysa dalaganiin , “ Waanuma inni isiniin jedhu godhaa ! ” jetteeni .
43002006	Warri Yihudootaa akka seera xaaharummaa isaaniititti kan itti hojjatan gaawwaa gurguddaa dhagaa irraa tolfame jaha , kan akka biidoo shan shan fuudhanii tu achi dhadhaabbata ture .
43002007	Yesuus hogguus jaraan , “ Bishaan gaawwoota kanatti gugguutaa ! ” jedheeni ; isaaniis hamma afaanitti gugguutan .
43002008	Kana booddee Yesuus , “ Waraabaa tii namticha kaabboo aruuzaatti kannaa ! ” isaaniin jedhe ; isaan hogguusuma itti kannan .
43002009	Namtichi bishaan daadhii inabaa tahe sana , dhamdhamee ti laale . Daadhichi eeysaa akka bahe , warra bishaan guuru sanaa tu beeka malee , namtichi hin beeku ture . Hogguus aruuzticha ifitti yaamee ti ,
43002010	“ Silaa namni dura daadhii inabaa gaarii dha dhiheeysa , eega namoonni quufan booda garuu daadhii laafaa dha kanna ; ati ammoo daadhii filatamaa kana hamma ammaatti ol keeyse ” jedhee ti itti dubbate .
43002011	Yesuus milikkita mu'ujizaa agarsiise hundumaa keeysaa isa duraa tana Qaanaa Galiilaatti godhe , ulfina isaa tiis ni mullise , barattoonni isaa tiis isatti ni amanan .
43002012	Kana booddee Yesuus haadha isaa , obboleeyyan isaa tii fi barattoota isaa wajjiin gara magaalaa Qifirnaahomitti gad bu'e ; garuu achiis waa xiqquma bubbulan .
43002013	Ayyaanni Bira Dabruu warra Yihudootaa geenyaan , Yesuus gara Yerusaaleemitti ol bahe .
43002014	Beeytal Maqdas keeysattiis namoota bakka sana taa'anii sangoota , hoolota , himiimiis gurguran , warra maallaqa sharafaniis ni arke .
43002015	Hogguus inni quncee irraa dullaa fohatee ti , hunduma isaanii hoolota isaanii tii fi sangoota isaanii wajjiin gad isaan yaase ; horii warra maallaqa sharafanii tiis ni bittimse , gabatootaas ni kokombolche .
43002016	Warra himiimii gurguraniin ammoo , “ As keeysaa gad baafadhaa ! Mana Abbaa kiyyaa tiis mana daldaalaa hin godhinaa ! ” jedheeni .
43002017	Hogguus barattoonni isaa , “ Hinaaffaan mana kee tii na gubdi ” jedhamee kan barreeyfame yaadatan .
43002018	As irratti Yihudoonni , “ Kana godhuuf amrii akka qabdu mullisuuf , milikkita mu'ujizaa maaliiti nu agarsiifta ? ” jedhanii ti isa gaafatan .
43002019	Hogguus Yesuus deebisee , “ Beeytal Maqdas kana jiysaa ! Ani ammoo guyyaa sadih keeysatti deebisee isa niin dhaaba ” isaaniin jedhe .
43002020	Yihudoonni ammoo , “ Beeytal Maqdas kana ijaaruun isaa , bara afurtamii jaha fudhate , ati ammoo guyyaa sadih keeysatti deebiftee ti isa dhaabdaa ree ? ” jedhanii ti gaafatan .
43002021	Yesuus garuu Beeytal Maqdas jechuun isaa , waa'ee jasada isaa ilaalchisee dubbachuuf ture .
43002022	Eega inni du'aa kaafame booddee , barattoonni isaa , waan inni dubbatee ture ni yaadatan ; waan Kitaabni jedhee fi dubbii Yesuus dubbatees ni amanan .
43002023	Wayta inni Ayyaana Bira Dabruuf Yerusaaleem ture sanitti , namoonni hedduun milikkita mu'ujizaa kanneen inni godhe arkanii ti isatti amanan .
43002024	Inni garuu namoota hundumaa akka gaaritti waan beekuuf jecha , amanee isaan irra if hin keenye .
43002025	Inni waan namaa keeysa jiru waan beekuuf jecha , nama irratti , ragaan namaa isa hin barbaachifne .
43003001	Fariisota keeysaa , namticha Niqoodemos jedhamu tokkoo tu ture ; inni miseensa mana marii Yihudootaa ti ture .
43003002	Inni kun halkan keeysa gara Yesuus dhufee ti , “ Yaa mu'allimuu , akka ati barsiisaa taatee Rabbi biraa dhufte , nuti ni beeyna ; nam tokko illeen yoo Rabbi isaa wajjiin jiraate malee , milikkita mu'ujizaa ati agarsiiftu kanneen , dandayee hin agarsiisu ” isaan jedhe .
43003003	Yesuus , “ Dhugumaan sitti hima , eenyu illeen lammaffaa dhalachuu yoo baate , Mootummaa Rabbii arkuu illee hin dandayu ” jedhee ti deebiseef .
43003004	Niqoodemos ammoo , “ Namni jaarsa tahe , akkamitti dhalachuu dandaya ? Gadaameeysaa haadha isaatti lammaffaa galee , dhalachuu ni dandayaa ? ” jedhee ti Yesuus gaafate .
43003005	Kanaaf Yesuus , “ Dhugumaan sitti hima , eenyu illeen bishaanii fi Ruuhal Qudus irraa yoo dhalachuu baate , Mootummaa Rabbii seenuu hin dandayu .
43003006	Kan jasada irraa dhalate jasada , kan ruuhaa irraa dhalatees ruuhaa dha .
43003007	Lammaffaa dhalachuu dha qabda siin jechuun kiyya , baasa sitti hin tahin .
43003008	Qilleensi gara fedhetti qilleensawa , soowtii isaa ni dhageeysa , eeysaa akka inni dhufu , eeysattiis akka inni deemu garuu hin beeytu ; eegasuu kanneen ruuhaa irraa dhalatan hundi niis akkuma kana ” jedhee ti deebiseef .
43003009	Niqoodemos deebisee , “ Kun akkamitti tahuu dandaya ? ” jedhee ti Yesuus gaafate .
43003010	Yesuus deebisee , “ Ati barsiisaa Israa'el taatee waan kanneen hubachuu hin dandeeysuu ?
43003011	Dhugumaan sitti hima , nuti waan beeynu dubbanna , waan agarreef ragaa baana ; tahu illee isin ragummaa keenya hin fudhattan .
43003012	Waa'ee waan lafa irraa isinitti himnaan , hin amantan taanaan , eegasuu , waa'ee waan samii irra yoon isinitti hime , akkamitti amantu ree ?
43003013	Ilma Namaa isa tokkicha samii irraa gad bu'e sana malee , nam tokko illeen samii hin seenne .
43003014	Akkuma Museen huffee gammoojjii keeysatti bofa ol kaasee fannise sanatti , Ilmi Namaa tiis akkasumatti ol kaafamuu dha qaba .
43003015	Kuniis Ilma Namaatti kan amanu hundinuu jireenya bara baraa haa qabaatuuf jecha .
43003016	“ Rabbi akkanumatti tokkicha Ilma isaa hamma kannuufitti addunyaa jaalate ; kan isatti amanu hundinuu jireenya bara baraa haa qabaatuufi malee , haa baduufii miti !
43003017	Rabbi addunyaatti farachiisuuf odoo hin tahin , biiyti addunyaa isaan najaa haa baatuuf jecha Ilma isaa addunyaatti erge .
43003018	Ilma isaatti kan amanu firdiin itti hin godhamtu , isatti kan hin amanne garuu , maqaa tokkicha Ilma Rabbitti waan hin amaniniif jecha , ammuma illee duruun firdiin itti godhatee ti jirti .
43003019	Ifni gara addunyaa dhufee ti jira , namoonni garuu hojiin isaanii hamtuu waan taheef jecha , ifa irra dukkana jaalatan ; firdichi niis akkuma kanatti ni raawwatama .
43003020	Namni hamaa hojjatu hundinuu ificha ni jibba , hojiin isaa akka irratti hin beekamneef gara ifaatti hin bahu .
43003021	Dhugaa dhaan kan jiraatu garuu hojiin isaa , inni akka fedha Rabbitti hojjatame , haa mullatuuf jecha gara ifichaatti ni baha ” jedheeni .
43003022	Kana booddee , Yesuusii fi barattoonni isaa gara kutaa Yihudaa ti deeman ; Yesuus barattoota isaa wajjiin hamma takka achi bubbule , ni cuuphaas ture .
43003023	Yohannis ammoo magaalaa Enon kan Saalemitti dhihoo , bakka bishaan hedduun itti arkamu sanitti ni cuupha ture ; namoonni niis achi dhaqanii ni cuuphaman .
43003024	Yohannis wayta sana hin hidhamne ture .
43003025	Hogguus barattoonni Yohannisii fi Yihudii tokko jiddutti waa'ee seera xaaharummaa irratti falamaan ni kaate .
43003026	Barattoonni sun gara Yohannis dhufanii , “ Yaa barsiisaa , namtichi Yordaanos gama sii wajjiin ture , kan atuu ragaa baateef sun kunoo ni cuupha ; namoonni hundinuu gara isaa yaa'aa ti jiru ” jedhanii ti itti himan .
43003027	Yohannis hogguus deebisee , “ Namni waanuma samii irraa isaaf kanname malee , waa takka illee fudhachuu hin dandayu .
43003028	‘ Ani Kiristoosii miti , garuu kan isa dura ergamee dha ’ jedhee dubbachuu kiyyaaf , isinuu ragaa naaf baatu .
43003029	Aruuztittiin tan aruuztichaa ti , miliseen dhaabbatee isa dhaggeeyfatu garuu sagalee aruuztichaa hogguu dhagayu hedduu dha gammada ; aniis haaluma akkasitti kunoo amma gammachuun tiyya anaaf guutamte .
43003030	Inni guddina dabalachaa deemuu dha qaba , ani ammoo xiqqaachaa deemuu tu na irra jira ” jedhe .
43003031	Yohannis itti furee , “ Inni olii dhufu hunduma irraa oli ; namni lafa kanaa kanuma lafaa ti , waanuma lafa irraa ti dubbataasi , inni samii irraa dhufu hunduma irraa oli .
43003032	Inni waan arkee fi waan dhagayeef ragaa baha ; garuu ragummaa isaa nam tokko illeen hin fudhatu .
43003033	Namni ragummaa isaa fudhatu , Rabbi , Abbaa dhugaa tahuu isaa ti mirkaneeysa .
43003034	Inni Rabbiin erge , Qoowlii Rabbii ti dubbata , Rabbiis isaaf ruuhaa huu saffaraan maleetti kannaafi .
43003035	Abbaan Ilma isaa ni jaalata , waan hundumaas harka isaatti kannee ti jira .
43003036	Namni Ilma Rabbitti amanu , jireenya bara baraa ti qaba ; kan Ilma Rabbii tiif ajajamuu didu garuu jireenya hin arku , lola Rabbii tu isa irratti hafa malee ” jedhe .
43004001	Yesuus Yohannis irra caalaa , barattootaas dabalachaa , cuuphaa tiis akka ture , warri Fariisotaa dhagayuun isaanii , Yesuus bira gahe .
43004002	Oduma tahe illee , barattoota isaa tu cuuphe malee , Yesuus ifiif hin cuuphne ture .
43004003	Kana booddee inni kutaa Yihudaa dhiisee ti , gara Galiilaatti deeme .
43004004	Achi gahuuf , Samaariyaa keeysa dabruu tu isa irra ture .
43004005	Kutaa Samaariyaa keeysaa gara magaalaa Siikaar jedhamu tokkootti dhufe ; mandartichi lafa Yaaqoob ilma isaa Yoseefiif kannetti dhihoo dha .
43004006	Bishaan boolla Yaaqoob achi ture . Yesuus karaa deemaa oolee waan dadhabeef jecha , boolla bishaanii sana cinaa gad taa'e ; wayti isaa tiis akka sa'aatii jahaa waaree dha ture .
43004007	Dubartiin Samaariyaa takkaas bishaan waraabuuf dhufte ; hogguus Yesuus , “ Bishaan dhugaatii anaaf kanni ! ” isiin jedhe .
43004008	Barattoonni isaa waan nyaataa bituuf jecha gara magaalaaa deemanii ti turan .
43004009	Dubartiin Samaariyaa sun isaan , “ Akkamitti ati Yihudii taatee , ana dubartii Samaariyaa , bishaan dhugaatii gaafatta ? ” jetteeni . Yihudoonni warra Samaariyaa wajjiin meeshaa tokkotti hin nyaatan turan .
43004010	Yesuus ammoo deebisee , “ Kannaa Rabbii silaa beeytee , inni ‘ Bishaan dhugaatii anaaf kanni ! ’ siin jedhe kuniis , eenyu akka inni tahe odoo hubattee , silaa sii tu isa kadhata ture , inni niis kunoo silaa bishaan jiraataa siif ni kanna ture ” jedheeni .
43004011	Dubartittiin as irratti , “ Yaa Gooftaa , ati kunoo waan ittiin dubbuyfattu hin qabdu , boolliti bishaanii tiis gad fagoo dha , bishaan jiraataa sana eeysaa fidda ree ?
43004012	Abbaa keenya Yaaqoob irra ni caaltaa ? Isaa tu boolla tana nuuf kanne , ifiifiis irraa dhuge , joolleen isaa tii fi horiiniis irraa dhugan ” jetteeni .
43004013	Yesuus ammoo , “ Bishaan kana irraa namni dhugu hundinuu deebi'ee ni dheebota ;
43004014	bishaaniin ani kannuuf irraa namni dhugu garuu , bara baraaf hin dheebotu ; bishaaniin ani kannuuf , isa keeysatti burqaa bishaanii kan jireenya bara baraa tiif burqu tahaaf ” isiin jedhe .
43004015	As irratti dubartittiin isaan , “ Yaa Gooftaa ! Deebi'ee akkaan ani hin dheebonneef , ammaas bishaan waraabuufiis akkaan asitti hin deddeebineef jecha , bishaan sana anaaf kanni ! ” jetteeni .
43004016	Yesuus ammoo , “ Deemii , jaarsa kee yaamii koottu ! ” jedheeni .
43004017	Dubartittiin deebiftee , “ Ani bar jaarsa hin qabuu ” jetteeni ; Yesuus ammoo , “ Jaarsa hin qabu jechuun kee sirrii dha .
43004018	Ati jaarsa shan heerumtee ti turte ; namtichi amma wajjiin jirtu kun jaarsa kee tii miti ; tana dhugaa dha natti dubbatte ” isiin jedhe .
43004019	As irratti dubartittiin , “ Yaa Gooftaa , ati nabiyyii dha natti fakkaata .
43004020	Abboonni keenya gaara kana gubbatti sagadan ; isin warri Yihudootaa ammoo ‘ Lafti Rabbiif irratti sagaduu qabnu Yerusaaleem keeysa ’ jettu ” isaan jette .
43004021	Yesuus hogguus , “ Yaa intalo , na amani , guyyaan isin gaara kana gubbatti yookiin Yerusaaleemitti Abbaa dhaaf hin saganne dhufuuf jira .
43004022	Isin waan hin beeyneef sagaddu , nuti garuu waan beeynuuf saganna , najaatni Yihudoota keeysaa dhufa .
43004023	Za'aan warri dhugaan sagadan , ruuhaa fi dhugaa dhaan Abbaadhaaf sagadan dhufa jira ; kunoo , inni niis ammuma illee dhufee ti jira . Abbaaniis warra akkasitti isaaf sagadan barbaada .
43004024	Rabbi Ruuhaa dha ; warri isaaf sagadaniis Ruuhaa fi dhugaa dhaan isaaf sagaduu tu irra jira ” isiin jedhe .
43004025	Dubartittiin ammoo deebiftee , “ Masiihi kan Kiristoos jedhamu akka dhufu niin beeka ; inni gaafa dhufu waan hundumaa nutti hima ” jetteeni .
43004026	Yesuus hogguus , “ Anuma kan sii wajjiin dubbachutti jiruu tu isa sana ” isiin jedhe .
43004027	Hogguu tana barattoonni isaa deebi'anii ti dhufan ; dubartii wajjiin dubbachuu isaa tiifiis ni ajaa'iban , garuu isaan keeysaa tokko illeen , maal akka isiin barbaaddu , yookiin maaliif akka inni isii dhaa wajjiin haasawu hin gaafanne .
43004028	Dubartittiin hogguus okkotee isii achumatti dhiiftee , gara magaalaaa dheeyxee namootattiis himtee ,
43004029	“ Namticha waaniin ani kanaan dura godhe hundumaa anatti hime tokko koottaa laalaa ; inni kun Kiristoos tahinnaa laataa ? ” jette .
43004030	Namoonni hogguus mandaricha keeysaa bahanii , gara isaa dhufutti ka'an .
43004031	Tana jiddutti barattoonni isaa , “ Yaa barsiisaa , waa nyaadhu ! ” jechaa isa gaafachaa ti turan .
43004032	Inni garuu deebisee , “ Ani nyaata isin hin beeyne kaniin nyaadhuun qaba ” isaaniin jedhe .
43004033	Hogguus barattoonni , “ Namaa tu waan nyaatu fideefii ? ” waliin jedhan .
43004034	Yesuus ammoo , “ Nyaanni kiyya fedha isa na ergee godhuu dha , hojii isaa tiis raawwachuu dha .
43004035	Isin kunoo , ‘ Ji'a afur booddee wayti oomishaa ni gaha ’ jettuu mitii ? Ija teeysaniin maasicha laalaa ! Ani kunoo , midhaan bilchaatee , oomishamuuf akka gaheen isin beeysisa .
43004036	Inni haamuus ammuma illee gatii isaa ni arkata , firii midhaantichaa tiis jireenya bara baraa tiif walitti ni qaba ; kuniis namtichi facaasuu fi namtichi haamu wajjiin haa gammadaniifi .
43004037	Akkasitti makmaaktichi , ‘ Namni tokko ni facaasa , inni kaan ammoo ni haama ’ jedhu sun kanaan dhugoomfama .
43004038	Ani waan isin itti hin carraaqin akka haamtaniifiin isin erge ; warri biraa itti laffa'an , isin ammoo lifaatii isaanii irraa faaydaa dha haammattan ” isaaniin jedhe .
43004039	Sababii dubartittiin , “ Namticha waaniin ani kanaan dura godhe hundumaa anatti hime ” jettee ragaa baateef jecha , magaalaa sanii warri Samaariyaa hedduun isatti amanan .
43004040	Warri Samaariyaa hogguu isa bira dhufan , isaan bira akka turuuf Yesuus kadhannaan , inni niis guyyaa lamaaf isaan bira ture .
43004041	Namoonni hedduuniis qoowlii isaa tiif jecha isatti amanan .
43004042	Jarri hogguus dubartittii dhaan , “ Kunoo , nuti asii achi waan ati dubbatteef amanna odoo hin tahin , nuti ifii keenyaaf dhageenyee ti jirra , namtichi kun naja-baasoo addunyaa tahuu isaa nutiis mirkanatti beeyne ” jedhan .
43004043	Guyyaa lamaan sana booddees Yesuus achii bahee , kutaa Galiilaa ti dhaqe .
43004044	Yesuus , nabiyyiin tokko dhaloota isaa keeysatti akka hin kabajamne dubbatee ti ture .
43004045	Warri Galiilaa tiis gara Ayyaana Bira Dabrutti ol bahanii , guyyaa ayyaanaa sana Yerusaaleemitti waan inni godhe hundumaa waan arkaniif jecha , hogguu inni Galiilaa gahe isa simatan .
43004046	Inni deebi'ee Qaanaa Galiilaa , bakka itti bishaan daadhii inabaatti jijjiire dhufe ; Qifirnaahomittiis namticha kaadamaa mootii tokko , kan ilmi isaa duraa dhukkubsatee tu ture .
43004047	Yesuus Yihudaa ti irraa Galiilaa dhufuu isaa hogguu dhagaye , namtichi kun gara isaa dhaquuf Qifirnaahomitti gad bu'ee , ilma isaa kan yarate akka fayyisuuf Yesuus kadhate .
43004048	Yesuus ammoo , “ Silaa huu isin milikkitaa fi baasa yoo agartan malee , abadan hin amantan ” jedheeni .
43004049	Namtichi kaadamaan warra mootii sun , “ Yaa Gooftaa , mucaan kiyya odoo hin duune dura gad koottu ! ” jedheeni .
43004050	Yesuus ammoo , “ Deemi ! Ilmi kee siif jiraata ” isaan jedhe ; namtichi niis qoowlii Yesuus isatti dubbate , amanee ti deeme .
43004051	Gara manaatti odoo deemaa jiruu , hojjatoonni isaa karaa irratti itti dhufanii , “ Ilmi kee du'a irraa hafe ” jedhanii ti itti himan .
43004052	Inni ammoo sa'aatii mucichi itti wayyaawe isaan xiinxallaan , isaan ammoo “ Kaleeysa sa'aatii torbaffaatti leeydaan isa gad dhiifte ” jedhaniin .
43004053	Hogguus abbaan mucichaa wayta itti Yesuus , “ Ilmi kee siif jiraata ” isaan jedhe tahuu isaa ti hubate ; hogguu tana inninii fi haaskaan hundi niis ni amanan .
43004054	Yesuus Yihudaa dhaa gara Galiilaatti eega deebi'ee , kanaan milikkita mu'ujizaa lammaffaa godhuu isaa ti .
43005001	Kanaan booddee ayyaana warra Yihudootaa tu ture ; Yesuusiis gara Yerusaaleemitti ol bahe .
43005002	Achittiis “ Karra hoolaa ” tan jedhamtu cinaa qullata bishaanii , afaan Ibraayisxitti “ Beetzataa ” kan jedhamu tokkoo tu ture ; bishaan sana bira hulluuqoo baballoo shantu ture .
43005003	Namoonni dhukkubsatoon hedduun , warri jaaman , warri naaffatan , warri qaamni isaanii laamshawees achi cicciisanii , [ raafamuu bishaantichaa ni eeggatu turan .
43005004	Maleeykaan Rabbii gaaf-gaaf bishaanticha ni raasa ; raafamuu isaa booddee , namni dura bishaanticha keeysa seene uzrii kam irraa huu ni fayya ture ] .
43005005	Namticha bara soddomii saddeet dhukkubsate tokkoo tu achi ture .
43005006	Yesuus hogguu namticha dhukkubsatee ciisu sana arke , bara dheeraaf dhukkubsachuu isaa beekee ti , “ Fayyuu ni barbaaddaa ? ” jedhee ti isa gaafate .
43005007	Namtichi dhukkubsataan sun , “ Gooftaa koo , bishaantichi hogguu raafamu sochi bishaantichaa keeysa nama na buusu hin qabu ; ifii kiyyaa odoon itti tiradhuu ti , namni biraa na dura keeysa seena ” jedhee ti deebiseef .
43005008	Yesuus ammoo , “ Ka'ii , siree tee fudhadhuu tii deemi ! ” isaan jedhe .
43005009	Namtichi niis hogguusuma fayyee ti , siree isaa fudhatee achii deeme ; guyyaan namtichi kun itti fayye guyyaa Sanbataa ti ture .
43005010	Hogguus warri Yihudootaa namticha fayye sanaan , “ Guyyaan arraa Sanbata , siree baadhachuu seerri si dhoorka ” jedhaniin .
43005011	Inni garuu deebisee , “ Namticha ana fayyisee tu , ‘ Siree tee fudhadhuu tii deemi ! ’ anaan jedhe ” isaaniin jedhe .
43005012	Isaan ammoo , “ Eenyu namtichi , ‘ Siree tee fudhadhuu tii deemi ’ jedhee sitti hime ? ” jedhanii ti isa gaafatan .
43005013	Namtichi fayye sun garuu , eenyu akka isa fayyise hin beeyne ; Yesuus ammoo namoonni bakka sanitti waan tuuchaniif jecha , achii Deemee ti ture .
43005014	Eegasii Yesuus namticha fayye sana Beeytal Maqdasitti arkee ti , “ Kunoo , amma fayyitee ti jirta ; eegasuu kan kana irra caalu akka sitti hin dhufneef , asii achi dilii hin godhin ! ” isaan jedhe .
43005015	Namtichi hogguus deemee ti , kan isa fayyise Yesuus akka tahe warra Yihudootaatti hime .
43005016	Yihudoonni as irratti , Yesuus hojii akkasii guyyaa Sanbataatti waan hojjateef jecha , isa arihachutti ka'an .
43005017	Yesuus garuu , “ Abbaan kiyya amma illee hojjachutti jira , aniis ammoo niin hojjadha ” jedhee ti isaanitti dubbate .
43005018	Kana dhageenyaan Yihudoonni , Yesuus seera Sanbataa caphsuu qofa odoo hin tahin , Rabbi , Abbaa kiyya jechuu isaa tiin Rabbitti if qixxeeysee ti jira jedhanii ti isa ajjeesuuf daran yaadan .
43005019	Yesuus itti furee , “ Dhugumaan isinitti hima , Ilmi ifii isaa tiin humaa godhuu hin dandayu , waan Abbaan isaa godhu qofa laalee ti godha ; duuba , waanuma Abbaan hojjatu , Ilmi niis ammaas sanuma hojjata .
43005020	Abbaan Ilma ni jaalata , waan ifii hojjatu hundumaa Ilmatti ni agarsiisa ; isin akka ajaa'ibdaniif inni hojii kana irra caalu illee isatti agarsiisuuf deema .
43005021	Akkuma Abbaan warra du'an kaasee isaan jiraachisutti , Ilmi niis ammaas akkasumatti warra barbaadu ni jiraachisa .
43005022	Kana qofaa miti , Abbaan ifii isaa tii nama tokkotti illee firdii hin godhu , firdii hundumaa harka Ilma isaatti kannee ti jira .
43005023	Akkasuma hundinuu Abbaaf ulfina akkuma kannanitti , Ilmaafiis ulfina haa kannanii ; namni Ilmaaf ulfina hin kannine , Abbaa Ilma ergeefiis ulfina hin kannu .
43005024	“ Dhugumaan isinitti hima , namni qoowlii tiyya dhagayee isa ana ergetti amanu , jireenya bara baraa ni qaba ; inni du'a irraa gara jireenyatti dabree ti jira , yakki niis itti hin muramu .
43005025	Dhugumaan isinitti hima , wayti warri du'an sagalee Ilma Rabbii itti dhagayan dhufuuf jirti , ammumaa huu dhuftee ti jirti ; warri dhagayaniis ni jiraatu .
43005026	Abbaan akkuma ifii burqaa jireenyaa tahetti , akkasumatti Ilmi isaa tiis burqaa jireenyaa akka tahuuf , isaaf kannee ti jira .
43005027	Inni Ilma Namaa waan taheef jecha , Abbaan isaa akka inni firdii godhuuf amrii kannee tiif jira .
43005028	Kun ajaa'iba isinitti hin tahin ; warri du'anii qabritti awwaalaman sagalee isaa waytiin itti dhagayan ni dhufti .
43005029	Isaan qabrii keeysaa ni bahu , warri waan gaarii hojjatan jireenya arkachuuf du'aa ni ka'u , warri waan hamaa hojjatan ammoo firditti dhihaachuuf du'aa ni ka'u ” jedhe .
43005030	Yesuus itti dabalee , “ Ani ifii kiyyaan humaa godhuu hin dandayu ; Abbaa kiyya irraa akkumaan dhagayu qofattiin farada ; firdiin tiyyaas firdii haqaa ti ; kuniis akkaan ifii fedhutti odoo hin tahin , akka fedha isa na ergeetti waaniin godhuufi .
43005031	Ifii kiyyaaf ragaa kaniin bahu yoon tahe , ragummaan tiyya hin fudhatamtu .
43005032	Garuu anaaf kan ragaa bahu kan biraa tokkoo tu jira , ragummaan inni anaaf bahuus amanamaa akka tahe , ani niin beeka .
43005033	Isin Yohannis cuuphaatti namoota ergitan ; inni dhugaaf ragaa bahee ti jira .
43005034	Isin akka najaa baataniifiin kana godha malee , ani ragummaa namaa hin fudhadhu .
43005035	Yohannis ibsaa belbelee ifa kanne ture ; isin garuu waytumaaf jecha , ifa isaatti gammaduu dha barbaaddan .
43005036	Kan Yohannis cuuphaa irra caalaa ragaa anaaf bahu niin qaba ; hojichi Abbaan kiyya akkaan raawwadhuuf anatti kanne kanneen aniis dalagaa jiruu tu , Abbaan akka ana erge ragaa anaaf bahu .
43005037	Ammaas Abbaan , inni na ergees , ifii fuu anaaf ragaa bahee ti jira ; isin sagalee Isaa takkaa hin dhageenye , uunkaa isaa tiis hin agarre .
43005038	Isin isa Abbaan ergetti waan hin amanneef jecha , qoowliin isaa isin keeysa hin teeysu .
43005039	‘ Barreeyfama Qulqulluu keeysaa jireenya bara baraa ni arkanna ’ jettanii ti fardeeyfattanii xiinxaltu ; barreeyfamni qulqulluuniis anumaaf ragaa bahu .
43005040	Haa tahu malee , isin gara kiyya dhuftanii jireenya arkachuu hin barbaaddan .
43005041	“ Ani nama biraa , faaruu hin fudhadhu .
43005042	Ani ammoo isiniin beeka , qalbii teeysan keeysaa jaalala Rabbii akka hin qabnees niin beeka .
43005043	Ani maqaa Abbaa kiyyaa tiiniin dhufe , isin garuu ana hin simattan ; kan biraa maquma ifii isaa tiin yoo dhufe , isa ammoo ni simattu .
43005044	Isin faaruu wal irraa fuffudhattan malee , faaruu Rabbii tokkicha biraa dhuftu sana arkachuuf yoo ijibbaata hin goone , duuba akkamitti amanuu dandeeysu ree ?
43005045	Ani Abbaa kiyyaa duratti kaniin isin kasasu , isinitti hin fakkaatin ; kan isin kasasu jira , inni niis Musee , isuma isin abdattanii dha .
43005046	Museen waa'ee koo barreeysee waan jiruuf jecha , odoo Museetti amantanii , anattiis ammaas ni amantu turtan .
43005047	Garuu isin waan Museen barreeysetti warra hin amanne taatanii , akkamitti waaniin ani afaaniin isinitti dubbadhu amantu ree ? ” jedhe .
43006001	Kana booddee Yesuus bishaan Garba Galiilaa , kan bishaan Xiberiyaas jedhamu gamatti ceehe .
43006002	Namoonni hedduun , warra dhukkubsatan fayyisuu isaa tiin milikkita mu'ujizaa inni godhe waan arkaniif jecha , isa duukaa dha bu'an .
43006003	Yesuus hogguus barattoota isaa wajjiin gaara tokko irratti ol bahee ti taa'e .
43006004	Wayta sana Ayyaanni Bira Dabruu warra Yihudootaa dhihaatee ti ture .
43006005	Yesuus achi millatee , namoonni hedduun akka gara isaa dhufaa jiran arkee ti , “ Biddeena jarri kun nyaatan eeysaa binna ? ” jedhee ti Filiphoos gaafate .
43006006	Kana godhuun isaa waan Filiphoos jedhu laaluuf jecha malee , Yesuus waan godhuuf deemu ni beeka ture .
43006007	As irratti Filiphoos deebisee , “ Biddeenni , meeta dhibba lamaan yoo binne illee xiqqoo xiqqottuu , hunda isaanii wal hin gahu ” jedheeni .
43006008	Indiriiyaas , obboleeysi Simoon Phexiroos , barattoota isaa keeysaa tokko kan ture , Yesuusiin ,
43006009	“ Gurbaan biddeena garbuu shanii fi kalluuna lama qabu tokko as jira ; garuu namoota dila kanaaf eeysatti gaha ? ” jedheeni .
43006010	Yesuus ammoo , “ Namoota teeysisaa ! ” jedhee ti ajaje . Achi coqorsa hedduu tu jira ture ; namoonni dhiiraa warra kuma shan tahanii tu coqorsa sana irra tattaa'an .
43006011	Kana booddee Yesuus biddeennan sana fuudhee , Rabbiif galata galchee , warra tattaa'aniifiis hamma isaan fedhan hireef ; kalluunticha irraa hiis akkasumatti hireef .
43006012	Namoonni nyaatanii eega quufan , Yesuus , “ Waan takka illeen akka hin qisaasamne , hambaa hafe walitti qabaa ! ” jedhee ti barattoota isaatti hime .
43006013	Hambaa biddeennan garbuu shanan jarri nyaatan irraa hafe , safii kudha lama guutuu dha walitti qaban .
43006014	Namoonni sun milikkita mu'ujizaa Yesuus agarsiise kana hogguu arkan , “ Kun dhuguma nabiyyicha , isa gara addunyaa dhufuuf jiru sana ” jedhan .
43006015	Yesuus namoonni kun dhufanii humnaan isa qabanii , mootii godhuuf akka ka'an hubatee ti , kophaa isaa ammaas gara gaaraatti jalaa deeme .
43006016	Hogguu galgalaawe , barattoonni isaa gara garba bishaanii sanitti gad bu'an .
43006017	Duruun dukkanaawe ; Yesuus amma illee gara isaanii hin dhufne ; isaaniis doonii seenanii ti gama Qifirnaahomitti ceehuuf ka'an .
43006018	Bubbeen jabduun bubbifnaan , bishaantichi ni raafame .
43006019	Toora kiilo metrii shanii takka doonii dhaan eega deeman booda , Yesuus bishaan gubbaa deemaa gara doonichaatti odoo dhihaatuu arkanii ti sodaatan .
43006020	Yesuus garuu , “ Abshir bar , anaa ” isaaniin jedhe .
43006021	Isaan gara doonicha irratti isa baasuu dha barbaadan ; doonichi garuu hogguusuma qarqara bishaantichaa bakka itti deemaa turan gahe .
43006022	Guyyaa borumtii warri bishaanticha gamatti hafan sun , kaleeysa dooniin takka qofa akka achi turte , Yesuus ammoo barattoota isaa wajjiin doonicha akka hin seeninii fi barattoonni kophaa isaanii doonichaan akka deeman ni hubatan .
43006023	Haa tahu malee , dooniin warri biraa Xiberiyaasii gara bakka sanaa dhufanii ti jiru ; bakkiti sun ammoo lafa itti Gooftaan galata galchee , namoonni biddeena itti nyaatan sanatti dhihoo dha turte .
43006024	Namoonni sun , Yesuusii fi barattoonni isaa tiis akka achi hin jirre beekanii ti , doonota seenanii Yesuus barbaacha gara Qifirnaahomitti ceehan .
43006025	Hogguus namoonni Yesuus bishaanticha gamatti arkanii ti , “ Yaa barsiisaa ! Yoom as geeyse ? ” isaan jedhan .
43006026	Yesuus ammoo deebisee , “ Dhugumaan isinitti hima , isin milikkita mu'ujizaa waan agartaniif odoo hin tahin , biddeena nyaattanii waan quuftaniif na barbaaddu .
43006027	Nyaata baduuf hin laffa'inaa , nyaata jireenya bara baraa tiif tahuuf malee ! Ilmi Namaa kan Rabbi Abbaan sumuda isa irratti godhee tu , nyaata kana isiniif kannuuf taa'a ” isaaniin jedhe .
43006028	Isaan hogguus , “ Eegasuu fardii Rabbii godhuuf maal hojjachuu tu nu irra jira ? ” jedhanii ti isa gaafatan .
43006029	Yesuus deebisee , “ Fardii Rabbii godhuun isa tokkicha inni ergetti amanuu dha ” jedheeni .
43006030	As irratti isaaniis , “ Agarree akka sitti amannuuf jecha , milikkita mu'ujizaa maal nu agarsiifta ? Maaliis goota ?
43006031	Akka Kitaabni himutti , ‘ Inni samii irraa akka nyaataniif biddeena ergeef ’ , abbootiin teenya huffee gammoojjii keeysatti nyaata ‘ Maannaa ’ jedhamu nyaatanii ti jiru ” jedhaniin .
43006032	Yesuus ammoo deebisee , “ Dhugumaan isiniin jedha , Musee miti , kan biddeena samii irraa isiniif kanne , Abbaa kiyyaa tu biddeena dhugaa dhaa samii irraa isiniif kanna malee .
43006033	Biddeenni Rabbii kan samii irraa gad dhufee , addunyaa tiifiis jireenya kannu isa ” jedheeni .
43006034	Isaan ammoo , “ Yaa Gooftaa , biddeena kana hoggayyumaaf nuuf kanni ” jedhaniin ;
43006035	hogguus Yesuus , “ Ana biddeenni jireenyaa , gara kiyya kan dhufu abadan hin beelawu , kan anatti amanuus abadan hin dheebotu .
43006036	Akkumaan ani isinitti hime , isin ana agartanii ti jirtu , garuu hin amantan .
43006037	Warri Abbaan kiyya anaaf kannu hundinuu , gara kiyya dhufu , namuma gara kiyya dhufuus ani if irraa achi hin arihu .
43006038	Ani wanniniin samii irraa itti gad bu'eef , fedha kiyya godhuufii miti , ammoo fedha isa ana ergee raawwachuufi malee .
43006039	Warra inni anaaf kanne hundumaa keeysaa tokko illee odoon hin bachiisin , ammoo guyyaa dhumaatti du'aa akkaan isaan kaasu fedha isa ana ergee ti .
43006040	Abbaan kiyya , namni Ilma isaa millatee isatti amanu hundinuu , jireenya bara baraa akka qabaatu fedha ; ammaas aniis guyyaa dhumaatti du'aa isa niin kaasa . ”
43006041	Warri Yihudootaa , waan inni , “ Ani biddeena samii irraa gad bu'ee dha ” ifiin jedheef , isa irratti guunguman .
43006042	Isaan , “ Kun Yesuus ilma Yoseef kan nuti haadhaa fi abbaa isaa beeynuu mitii ? Irrattuu akkamitti inni ‘ Samii irraa hiin gad bu'e ’ jedha ree ? ” jedhan .
43006043	Yesuus deebisee , “ Walitti hin guunguminaa !
43006044	Abbaan inni ana erge yoo isa harkise malee , nam tokko illeen gara kiyya dhufuu hin dandayu ; nama gara kiyya dhufu ammoo , aniis guyyaa dhumaatti isa du'aa niin kaasa .
43006045	Kitaaba nabiyyootaa keeysatti , ‘ Hundi isaanii warra Rabbiin barsiifaman tahu ’ jedhamee barreeyfamee ti jira ; Abbaa kiyya dhaggeeyfatee ammaas isa irraa barate hundinuu gara kiyya dhufa .
43006046	Namni tokko illeen Abbaa hin agarre , isa kan Rabbi biraa dhufe sana malee , isa qofaa tu Abbaa arke .
43006047	Dhugumaan isinitti hima , namni amanu jireenya bara baraa ti qaba .
43006048	Ana biddeenni jireenyaa .
43006049	Abbootiin teeysan huffee gammoojjii keeysatti nyaata ‘ Maannaa ’ jedhamu nyaatan , haa tahu malee ni du'an .
43006050	Biddeenni samii irraa gad bu'u kunoo ti ; namni isa nyaatu hin du'u .
43006051	Ani biddeena jiraataa , kan samii irraa gad bu'ee dha ; namni tokko illeen biddeena kana irraa yoo nyaate , bara baraaf ni jiraata ; biddeenniniin jireenya addunyaa tiif kannu , jasada kiyya ” isaaniin jedhe .
43006052	As irratti Yihudoonni , “ Namtichi kun akkamitti jasada isaa akka nyaannuuf nuuf kannuu dandaya ? ” jedhanii ti walitti falaman .
43006053	Yesuus ammoo , “ Dhugumaan isiniin jedha , isin jasada Ilma Namaa yoo nyaattan malee , dhiiga isaa tiis yoo dhuydan malee , jireenya if keeysaa hin qabdan .
43006054	Abbaan fedhe huu kan jasada kiyya nyaatee , dhiiga kiyyaas dhuge , jireenya bara baraa ni qaba ; aniis guyyaa dhumaatti du'aa isa niin kaasa .
43006055	Jasadni kiyya , nyaata dhugaa dhaa ti , dhiiyni kiyyaas , dhugaatii dhugaa dhaa ti .
43006056	Jasada kiyya kan nyaatu , dhiiga kiyyaas kan dhugu ana keeysa jiraata , aniis isa keeysaan jiraadha .
43006057	Akkuma Abbaan jiraataan ana erge , aniis isaan jiraataa akkumaan tahe , namni jasada kiyya nyaatuus akkasumatti kan anaan jiraatu taha .
43006058	Kunoo kana biddeenni samii irraa gad bu'e ; akka mannaa abbootiin teeysan nyaatanii , booddee ammoo du'anii tii miti ; namni biddeena kana nyaatu , bara baraaf ni jiraata ” jedhe .
43006059	Yesuus kana hundumaa Qifirnaahom mana sagadaa keeysatti hogguu barsiisu dubbate .
43006060	Barattoota isaa keeysaa hedduun kana dhagayanii , “ Kun jecha jabaa dha , eenyuu tu kana fudhachuu dandaya ? ” jedhan .
43006061	Yesuus ammoo barattoonni isaa as irratti guungumuu isaanii beekee ti , “ Tana tu isin gufachiisaa ?
43006062	Ilma Namaa kan bakka dur turetti ol bahuu irra jiru , yoo agartan hoo , akkam ree ?
43006063	Ruuhaa kan jireenya kannu , jasadni humaa keeysa hin jiru ; qoowliin ani isinitti dubbadhe tun ruuhaa dha , jireenyaasi .
43006064	Garuu isin keeysa warri hin amanne jiru ” jedhe . Yesuus jalqabumaa kaasee isaan keeysaa warri hin amanne , eenyu dabarsee akka isa kannuus ni beeka ture .
43006065	Yesuus , “ Kanaafiin ‘ Abbaa biraa yoo kannamuuf baate , nam tokko illeen gara kiyya dhufuu hin dandayu ’ jedhee isinitti hime ” jedhe .
43006066	Wayta sanaa jalqabanii barattoota isaa keeysaa hedduun booddeetti irraa deebi'an ; eegas booda isaan wajjiin hin deemne .
43006067	Yesuus hogguus warra kudha lamaaniin , “ Isin illeen ammaas deemuu dha barbaadduu ? ” jedhee ti gaafate .
43006068	Simoon Phexiroos deebisee , “ Yaa Gooftaa , si dhiifnee eenyu bira dheeyna ? Qoowlii jireenya abad sii tu qaba .
43006069	Nutiis ni ammanna , ammaas akka ati tokkicha qulqulluu Rabbii taatees ni beeyna ” jedhan .
43006070	Yesuus ammoo , “ Kudha lamaan keeysanuu anaa tu file mitii ? Isin keeysaa garuu inni tokko , Sheeyxaana ” isaaniin jedhe .
43006071	Kanaas waa'ee Yihudaa ilma Simoon , nama Keriyot sanaaf dubbate ; inni kunoo kudha lamaan keeysaa tokko tahu illee , dabarsee isa kannuuf deema ture .
43007001	Kana booddee Yihudoonni Isa ajjeesuuf waan yaadaniif jecha , Yesuus kutaa Galiilaa keeysa deddeeme malee , kutaa Yihudaa keeysa deddeemuu hin barbaanne .
43007002	Hogguus Ayyaanni Daasaa , kan warra Yihudootaa tokko dhihaatee ti ture .
43007003	Obboleeyyan Yesuus ammoo , “ Barattoonni kee dalagaa ati hojjattu akka arkaniif , asii ka'ii tii , kutaa Yihudaatti deemi !
43007004	Namni zaahiritti beekamuu barbaadu , dalagaa isaa dhooysatti hin hojjatu ; amma garuu ati dalagaa tana hundumaa kan hojjattu eega taate , addunyaatti if mullisi ! ” isaan jedhan .
43007005	Obboleeyyanummaan isaa ti illeen isatti hin amanne turan .
43007006	Yesuus ammoo , “ Za'aan tiyya amma illee hin geenye , isiniif garuu za'aan hundinuu mijjaawaa dha .
43007007	Biiyti addunyaa isin jibbuu hin dandeeysu ; ana garuu , hojiin isii hamtuu akka taate waaniin ragaa itti bahuuf jecha , na jibbiti .
43007008	Isin gara ayyaantichaatti ol bahaa , ani garuu , za'aan tiyya waan hin raawwataminiif jecha , amma illee gara ayyaana kanaatti ol hin bahu ” jedhee ti isaaniif deebise .
43007009	Tana isaaniin jedheetuma , Galiilaatti hafe .
43007010	Obboleeyyan isaa gara ayyaantichaatti eega ol bahan booddee , Yesuus ammoo zaahiritti odoo hin tahin , dhooysatti ol bahe .
43007011	Yihudoonni warri Yesuusiin morman , “ Namtichi sun eeysa jira ? ” jechaa ayyaanticha irratti ni iyyaafatu turan .
43007012	Namoonni niis waa'ee isaa ni guungumu turan ; isaan keeysaa garri tokko , “ Inni nama gaarii dha ” jedhan , garri kaan ammoo , “ Lakkisaa , inni karaa irraa namoota dogoggorsiisa ” jedhan .
43007013	Haa tahu malee , Yihudoota warra Yesuusiin morman waan sodaataniif jecha , isaan keeysaa nam tokko illeen waa'ee isaa zaahiritti hin dubbanne .
43007014	Guyyoonni ayyaantichaa torban eega walakkaawan , Yesuus Beeytal Maqdas ol seenee ti barsiisutti ka'e .
43007015	Yihudoonni warri Yesuusiin morman , “ Namtichi kun qaraatiin maleetti akkamitti kitaabota beeke ? ” jedhanii ti ajaa'iban .
43007016	Yesuus ammoo isaaniif deebisee , “ Qaraatiin ani barsiisu , tan isa ana ergee ti malee tiyyaa miti .
43007017	Namni fedhii Rabbii raawwachuu barbaade , ilmiin tun Rabbi biraa tahuu isii , yookaan ifuma irraa fuudhee dubbachuu kiyya addaan ni hubata .
43007018	Namni if keeysaa fuudhee dubbatu , ulfina mataa isaa tii barbaada ; namni ulfina kan isa ergeef barbaadu garuu nama dhugaa ti , jallinni niis isa keeysa hin jiru .
43007019	“ Museen seera isiniif kannee ti jiraa mitii ? Isin keeysaa tokko illeenuu seericha hin eeyne . Maaliif ana ajjeesuu barbaaddu ree ? ” jedheeni .
43007020	Jarri as irratti , “ Sheeyxaanaa tu si keeysa jira ! Eenyuu tu si ajjeesuu barbaada ? ” jedhaniin .
43007021	Yesuus ammoo deebisee , “ Ani dalagaa isin ajaa'ibsisu tokko godhee tiin jira , hundi keeysanuu ni birrattan .
43007022	Museen seera dheeyna-qabaa ti isiniif kanne ; dheeyna-qabaan kun illeen abboottan irraa dhufe malee , Musee dhaan hin jalqabamne ; isin ammoo guyyaa Sanbataatti illee dha nama dheeyna qabdu .
43007023	Seerri Musee odoo hin caphin , daa'imni guyyaa Sanbataatti kan dheeyna qabamu eega tahe , eegasuu ani guyyaa Sanbataatti waaniin guutuu namaa tokko fayyiseef jecha , anaan loltuu ree ?
43007024	Firdii haqaa kannaa malee , akkuma isinitti fakkaatetti hin faradinaa ! ” isaaniin jedhe .
43007025	Amma ammoo namoonni Yerusaaleem tokko , “ Namtichi kun kan isaan ajjeesuu barbaadanii mitii ?
43007026	Kunoo , inni zaahiritti dubbachaa ti jira ; isaaniis waa takka illee isatti hin dubbatan ; warri hooggantoonni , akka inni Masiihicha tahe dhuguma hubatanii tahinnaa ?
43007027	Haa tahu malee , namtichi kun eeysaa akka tahe ni beeyna ; Masiihichi hogguu dhufu garuu , eeysaa akka inni tahe , nam tokko illeen hin beeku ” jedhan .
43007028	As irratti Yesuus odoo Beeytal Maqdas keeysatti barsiisaa jiruu , sagalee isaa ol fudhatee , “ Dhuguma ana ni beeytu , ammaas bakkaan irraa dhufees ni beeytu . Ani ifumaan hin dhufne , inni ana erge amanamaa dha ; isin ammoo isa hin beeytan .
43007029	Ani garuu isa biraa hiin dhufe , isaa tu na erge ; kanaafiin isa beeka ” isaaniin jedhe .
43007030	As irratti isa qabuu jarraban ; garuu waytiin isaa amma illee waan hin gahiniif jecha , namni tokko illeen harkaan isa hin qabne .
43007031	Ummata sana keeysaa namoonni hedduun Yesuusitti amanan ; isaaniis , “ Masiihichi hogguu dhufu , waan namtichi kun agarsiise irra caalaa milikkita mu'ujizaa ni agarsiisaa laata ? ” jedhan .
43007032	Fariisonni hogguus namoota waa'ee Yesuus guunguman dhagayanii ti , luboonni warri angafoonninii fi Fariisonni niis Yesuus qabsiisuuf waardiyyoota isaanii isatti ergan .
43007033	Yesuus hogguus , “ Kunoo , ani amma wayta gabaabduu qofaafiin isin bira tura ; achiin booda gara isa ana ergee tiin deema .
43007034	Isin na barbaaduuf teeysu , garuu ana hin arkattan ; bakkaan ani jiruus dhufuu hin dandeeysan ” jedhe .
43007035	Yihudoonni warri Yesuusiin morman , “ Akka nuti isa hin agarreef , namtichi kun eeysa dhaquu dha yaada ? Gara Yihudoota warra Giriigii keeysa faca'anii dhaqee , Giriigota barsiisuu dha yaadaa laata ?
43007036	‘ Isin ana barbaaduuf teeysu , garuu ana hin arkattan ; bakkaan ani jiruus dhufuu hin dandeeysan ’ jechuun isaa , maal jechuu isaa ti ? ” jedhanii ti walitti dudubbatan .
43007037	Guyyaan dhuma ayyaantichaa , kaan hunduma irra caalaa kabajamaa dha ; guyyaa sana Yesuus ka'ee dhaabbatee , sagalee isaa ol fudhatee , “ Namni dheebote yoo jiraate gara kiyya dhufee haa dhuguu .
43007038	Namni Anatti amane , akkuma Kitaabni dubbatetti , ‘ Madda bishaan jiraataa tu garaa isaa keeysaa burqa ’ ” jedhe .
43007039	Yesuus kana jechuun isaa waa'ee Ruuhal Qudus , kan warri isatti amanan fudhachuuf taa'aniif dubbate ; inni bakka durrii ulfina isaatti waan ol hin fudhataminiif jecha , Ruuhal Qudus amma illee hin kannamne ture .
43007040	Warra dubbii tana dhagayan keeysaa jarreen tokko , “ Namtichi kun dhuguma nabiyyii dha ” jedhan .
43007041	Warri kaan ammoo , “ Inni Kiristoosi ” jedhan ; warri hafan garuu , “ Kiristoos Galiilaa dhaa dhufaa ?
43007042	Kitaabtichi , Kiristoos shanyii Daawwid keeysaa Beetliheem ganda Daawwid itti jiraate irraa akka dhufu hin himnee ree ? ” jedhan .
43007043	Namoonni eenyummaa Yesuus irratti yaadaan gargar bahan .
43007044	Isaan keeysaa hammi tokko isa qabuu dha barbaadan ; garuu namni tokko illeen harkaan isa hin qabne .
43007045	Waardiyyoonni warri Yesuusitti ergaman , gara luboota warra angafootaa tii fi gara Fariisotaatti deebi'an ; isaan ammoo , “ Maaliif Yesuus qabdanii hin fidinaa ? ” jedhanii ti waardiyyoota gaafatan .
43007046	Waardiyyoonni niis “ Akka namticha kanatti takkaa namni dubbatee hin beeku ” jedhanii ti deebisaniif .
43007047	As irratti warri Fariisotaa , “ Isinuma illee karaa irraa dogoggorsiise jechuu dhaa ? .
43007048	Haa tahuu , warra hooggantoota yookiin warra Fariisotaa keeysaa kan isatti amanan jiruu ?
43007049	Lakkii , saba ballaa seera Musee dhaan kanname hin beeyne qofa ; isaanuu warra abaaramoo dha ” jedhaniin .
43007050	Niqoodemos , namtichi duraan gara Yesuus dhaqe , ammaas warra Fariisotaa sana keeysaa tokko kan ture ,
43007051	hogguus , “ Seerri keenya afaan namticha irraa odoo hin dhagayin , waan inni hojjatees odoo hin hubatin namuma fedhe irrattuu ni farachiisaa ? ” isaaniin jedhe .
43007052	Isaan garuu deebisanii , “ Atummaanuu nama Galiilaa tahinnaa ? Kitaabticha xiinxalii ilaali ! Galiilaa dhaa nabiyyiin akka hin kaane ” jedhaniin .
43007053	Kana booddee hundi isaanii gara mana isaanitti galan .
43008001	Yesuus eegasii gara Gaara Ejersaatti ol bahe .
43008002	Borumtii bariisaan deebi'ee ti ammaas gara Beeytal Maqdas dhaqe . Namoonni hundinuu gara isaa dhufnaan , inni ammoo taa'ee isaan barsiisuu dha jalqabe .
43008003	Barsiisonni seeraa tii fi Fariisonni dubartii ejja irratti qabamte takka ol galchanii ti , namoota jidduu dhaabbachiisan .
43008004	Yesuusiin , “ Yaa barsiisaa , dubartiin tun odoo ejjituu ti qabamte .
43008005	Museen seera keeysatti , dubartoota akkasii dhagaa dhaan rukunnee akka ajjeefnu nu ajajee ti jira ; ati amma ammoo maal jetta ? ” jedhaniin .
43008006	Isaan tanaan akka hillimatti isaan qabanii waan ittiin kasasan arkachuuf ture ; Yesuus garuu gad godhatee ti quba isaa tiin lafa irratti waa barreeyse .
43008007	Isaan gaaffii itti deddeebifnaan , Yesuus ol godhatee , “ Isin keeysaa namtichi dilii hin qabne , inni dubartii tanatti dura dhagaa itti haa darbatu ” isaaniin jedhe .
43008008	Kana booddee ammaas gad godhatee ti lafa irratti waa barreeyse .
43008009	Isaan tana dhagayanii , jaarsolii dhaa jalqabanii hamma warra kaanitti tokko tokkoon hulluuqanii ti deeman ; Yesuus kophaatti dhiisan ; dubartittiiniis achuma dhaabbattee ti hafte .
43008010	Hogguus Yesuus ol godhatee , “ Intalo , meerree jarri ? Namni tokko illeen si irratti firdii hin goonee ? ” isii dhaan jedhe .
43008011	Isiin ammoo , “ Lakkii , nam tokko illeen Gooftaa koo ” jettee ti deebifteef ; as irratti Yesuus , “ Eegasuu , aniis sitti hin firdii godhu , deemi ammaa jalqabdee dilii hin godhin ! ” isii dhaan jedhe . ]
43008012	Yesuus ammaas , “ Ani ifa addunyaa ti , namni ana duukaa bu'u ifa jireenyaa ti qabaata malee , dukkana keeysa abadan hin deemu ” jedhee ti namootatti dubbate .
43008013	As irratti warri Fariisotaa , “ Ati ifiif ragaa baata , ragummaan kee tiis hin fudhatamu ” jedhaniin .
43008014	Yesuus ammoo deebisee , “ Ifii kiyyaaf kan ragaa bahu yoon tahe illee , eeysaa akkaan dhufe , eeysa akkaan dhaquus waaniin beekuuf jecha , ragummaan tiyya ni fudhatamti ; isin garuu eeysaa akkaan dhufe , eeysaas akkaan dhaqu hin beeytan .
43008015	Isin akka yaada namaatti firdii gootu , ani garuu nam tokkotti illee hin firdii godhu .
43008016	Ani silaa firdii godhe illee , firdiin tiyya dhugaa dha ; ani bar kophaa kiyyaa mitii , isa ana erge Abbaa tu anaa wajjiin jira .
43008017	Seeruma keeysan keeysatti illee , ‘ Ragummaan namoonni lama ragaa bahan ni fudhatama ’ kan jedhu barreeyfamee ti jira .
43008018	Ana , kan ifii kiyyaa ragaa bahu , inni kaan ammoo , isa ana erge , Abbaa tu ragaa naaf baha ” isaaniin jedhe .
43008019	Isaan hogguus , “ Abbaan kee eeysa jira ? ” jedhanii ti Yesuus gaafatan . Yesuus deebisee , “ Isin anaas , Abbaa kiyyaas hin beeytan ; ana silaa beeytanii , Abbaa kiyyaas ni beeytu turtan ” isaaniin jedhe .
43008020	Yesuus kutaa Beeytal Maqdas keeysaa , bakka muudaayni buusii kaayamu bira taa'ee ti , jecha kana hundumaa kan isaan barsiise . Wayti isaa amma illee waan hin gahiniif jecha , namni tokko illeen harkaan isa hin qabne .
43008021	Ammaas Yesuus , “ Ani niin deema , isin ana barbaaduuf teeysu ; bakkaan ani dhaquus dhufuu hin dandeeysan , tanaaf , dilii teeysaniin dhumtu ” jedhee ti isaanitti dubbate .
43008022	As irratti Yihudoonni warri Yesuusiin morman , “ Bakkaan ani dhaqu dhufuu hin dandeeysan wanni jedheef , if ajjeesuufii laata ? ” jedhan .
43008023	Inni ammoo , “ Isin warra gadii ti , ani ammoo kan olii ti ; isin kanneen addunyaa tanaa ti , ani ammoo kan addunyaa tana irraa hii miti .
43008024	Dilii teeysaniin akka dhumtan isinitti himee tiin jira ; ani eenyu akkaan tahe hubattanii yoo amanuu baattan , dilii teeysaniin dhumtu ” isaaniin jedhe .
43008025	As irratti isaan , “ Sa ati eenyu ? ” jedhanii ti isa gaafatan ; Yesuus ammoo , “ Durumaan jalqabee kanumaan dubbachaa turee dha .
43008026	Ani waa'ee keeysaniif waaniin dubbadhu waaniin firdii godhuus waan hedduun qaba ; isa na erge irraa waaniin dhagayeen , addunyaatti dubbadha ; inni ana ergees Abbaa dhugaa ti ” jedhee ti isaanitti hime .
43008027	Isaan garuu waa'ee Rabbii akka isaanitti hime hin galleef .
43008028	Kanaaf Yesuus , “ Wayta Ilma Namaa muka irratti ol baaftan , hogguusi , ani eenyu akkaan tahe , beeytu ; ani ifumaan waan takka illee akkaan hin goone ammoo , waanuma Abbaan kiyya na barsiise akkaan dubbadhu ni hubattuus .
43008029	Inni ana ergees anaa wajjiin jira ; ani wayta hundumaa waan isa gammachiisu waaniin godhuuf jecha , inni kophaatti ana hin dhiifne ” isaaniin jedhe .
43008030	Yesuus tana hogguu dubbate , namoonni hedduun isatti amanan .
43008031	Hogguus Yesuus Yihudoota warra isatti amananiin , “ Qoowlii tiyyatti irkattanii yoo jiraattan , isin dhuguma barattoota kiyya .
43008032	Dhugaa dhaas ni hubattu ; dhugaaniis bilisa isin baasa ” jedheeni .
43008033	Isaan ammoo deebisanii , “ Nuti shanyii Abrahaami , nuti nama tokkoof illee takkaa gabra hin taane ; akkamitti ‘ Ni bilisoomtu ’ nuun jetta ree ? ” jedhaniin .
43008034	As irratti Yesuus , “ Dhugumaan isinitti hima , namni dilii hojjatu hundinuu gabricha dilii ti .
43008035	Gabrichi umrii isaatti illee haaskaa gooftaa isaatti hin lakkaawamu , ilmi garuu yoom illee haaskaa abbaa isaatti lakkaawama .
43008036	Ilmi yoo bilisa isin baase , isin dhugumaan bilisa taatan .
43008037	Isin shanyii Abrahaam akka taatan ani niin beeka ; haa tahu malee , qoowliin tiyya isin keeysatti bakka waan dhabdeef jecha , ana ajjeesuu dha barbaaddu .
43008038	Ani waaniin Abbaa kiyya biratti arkeen dubbadha ; isin ammoo waan abbaa keeysan irraa dhageeysan hojjattu ” isaaniin jedhe .
43008039	Yihudoonni ammoo , “ Abbaan keenya Abrahaami ” jedhanii ti deebisaniif . Yesuus garuu deebisee , “ Isin joollee Abrahaam odoo taatanii , hojii Abrahaam hojjate ni hojjattu turtan .
43008040	Ana , namticha dhugaa Rabbi biraa dhagaye isinitti hime , kunoo , ajjeesuu dha barbaaddu ; Abrahaam waan akkanaa hin goone .
43008041	Isin hojii abbaa keeysanii ti hojjattu ” isaaniin jedhe . Isaan ammoo , “ Nuti ilmaan zinaa tii miti ; nuti abbaa tokkuma qabna , inni niis Rabbi ” jedhaniin .
43008042	Yesuus deebisee , “ Rabbi odoo abbaa keeysan tahe , ana ni jaalattu turtan ; ani kunoo , Rabbi biraa dhufee tiin as jira ; isaa tu ana erge malee , ani ifiin hin dhufne .
43008043	Jechi kiyya maaliif isiniif galuu dide ? Jecha kiyya dhagayuu isin waan hin dandeenyeef , hin hubattan .
43008044	“ Isin abbaa keeysan , Sheeyxaana irraa , waan taatanii dha ; fedha hamaa abbaa keeysanii ti godhuu dha barbaaddan . Jalqabumaa kaasee , inni kan nama ajjeesaa turee dha ; dhugaan isa keeysa waan hin jirreef jecha , inni dhugaa irra hin dhaabbanne . Inni kijibaa dha , abbaa kijibaa tiisi ; kanaaf hogguu kijibu , waan garaa isaa keeysa jiru dubbata .
43008045	Ani ammoo dhugaa waaniin isinitti dubbadhuuf jecha , ana hin amantan .
43008046	Isin keeysaa diliif kan na ciicatu eenyu ? Ani dhugaa kaniin dubbadhu yoon tahe , maaliif ana hin amantan ?
43008047	Kan Rabbi irraa tahe , Qoowlii Rabbii ni dhagaya ; isin ammoo warra Rabbii waan hin tahiniif jecha , qoowlii isaa hin dhageeysan ” jedheeni .
43008048	Yihudoonni ammoo deebisanii , “ Ati nama Samaariyaa ti , Sheeyxaanaa tu si keeysa jira , siin jechuun keenya sirrii mitii ? ” jedhaniin .
43008049	Hogguus Yesuus , “ Sheeyxaanni na keeysa hin jiru ; ani Abbaa kiyyaan kabaja , isin ammoo kabaja na dhoorkattu .
43008050	Ani ulfina mataa kiyyaaf hin barbaadu , garuu kan barbaadu tokkoo tu jira ; inni niis daanyicha .
43008051	Dhugumaan isinitti hima , namni qoowlii tiyya eegu bara baraaf du'a hin arku ” isaaniin jedhe .
43008052	As irratti Yihudoonni , “ Amma kunoo Sheeyxaanni akka si keeysa jiru hubannee ti jirra ; Abrahaam du'ee ti jira , nabiyyoonni niis du'anii ti jiru ; ati ammoo , ‘ Namni qoowlii tiyya eegu , bara baraaf hin du'u ’ jetta .
43008053	Sa ati , abbaa keenya Abrahaam kan du'e irra ni caaltaa ? Nabiyyoonni niis du'anii ti jiru , ati eenyu if seeta ? ” jedhaniin .
43008054	Yesuus ammoo , “ Ani mataa kiyyaaf ulfina kan kannu yoon tahe , ulfinni kiyya humaa tii miti ; Abbaa kiyya , isa isin ‘ Rabbii keenya ’ jettaniinii tu ulfina anaaf kanna .
43008055	Isin , isa yoo beekuu baattan illee , ani garuu isa niin beeka . Isa hin beeku yooniin jedhe , akkuma keeysan kijibaa dhaan taha ; ani ammoo dhugumaaniin isa beeka , qoowlii isaa tiis niin eega .
43008056	Abbaan keeysan Abrahaam guyyaa kiyya arkuuf yaadaan jaalate ; guyyichaas arkee ti gammadeesi ” jedhe .
43008057	As irratti Yihudoonni , “ Ati kunoo bara shantama illee hin guunne , eeysatti Abrahaam agarte ? ” jedhaniin .
43008058	Yesuus ammoo deebisee , “ Dhugumaan isinitti hima , Abrahaam odoo hin dhalatin dura , ani niin jiraan ture ” isaaniin jedhe .
43008059	Hogguus Yihudoonni Yesuusitti darbachuuf dhagaaggee guurratan ; inni garuu masxuuratti Beeytal Maqdas keeysaa bahee ti deeme .
43009001	Yesuus odoo karaa dabraa nama dhaloota isaa tii jalqabee jaamaa tahe tokko arke .
43009002	Hogguus barattoonni isaa , “ Yaa barsiisaa ! Namtichi kun dilii eenyuu tiif jaamaa tahee dhalate ? Isaa tu yakke moo yookiin haawwan isaa tu yakke ? ” jedhanii ti Yesuus gaafatan .
43009003	Yesuus ammoo deebisee , “ Inni dilii hojjateef , yookiin haawwan isaa dilii hojjatanii fii miti , kun wanni taheef , hojiin Rabbii akka isa irratti mullattuufi .
43009004	Guyyaan odoo jiruu , hojii isa ana ergee dalaguu tu ana irra jira ; wayti namni tokko illeen itti hojjachuu hin dandeenye halkan kunoo , dhufa jira .
43009005	Addunyaa keeysa hammaan jirutti , ani ifaa addunyaa ti ” isaaniin jedhe .
43009006	Yesuus akkuma tana jedheeni , lafatti tufee , hancufa isaa tiin biyyee dhoqqeeysee , dhoqqee ija namtichaatti dibe .
43009007	Namtichaaniis , “ Deemii qullata Siilo'amitti dhiqadhu ! ” jedheeni ; “ Siilo'am ” jechuun kan ergame jechuu dha . Namtichi hogguusuma deemee ti dhiqatee , ija isaa tiiniis arkaa ti deebi'ee dhufe .
43009008	Olloonni isaa tii fi warri kanaan dura odoo inni kadhatuu arkan , “ Inni kun namticha taa'ee kadhachaa turee mitii ? ” jedhanii ti gaafatan .
43009009	Namoonni hammi tokko , “ Eeyye isuma ” jedhan ; kaan ammoo , “ Lakkisaa , isa fakkaata malee ” jedhan . Namtichi hogguus , “ Ani isuma ” jedhe .
43009010	Namoonni ammoo , “ Ijji tee lachuu akkamitti siif banaman ree ? ” jedhanii ti isa gaafatan .
43009011	Hogguus inni , “ Namticha Yesuus jedhamuu tu biyyee dhoqqeeysee , ija tiyya lachutti anaaf dibee , ‘ Gara qullata Siilo'am dhaqii tii dhiqadhu ! ’ anaan jedhe . Aniis dhaqee dhiqannaan arkuun dandaye ” jedhee ti isaaniif deebise .
43009012	Jarri ammoo , “ Inni sun eeysa jira ? ” jedhanii ti isa gaafatan ; namtichi garuu , “ Ani hin beeku ” jedhee ti deebiseef .
43009013	Isaan hogguus namticha dur jaamaa ture sana Fariisotaatti dhiheeysan .
43009014	Guyyaan Yesuus biyyee dhoqqeeysee , ija namticha jaamaa itti bane guyyaa Sanbataa ti ture .
43009015	Fariisonni niis ammaas akkamitti arkuu akka dandaye namticha gaafatan ; namtichi hogguus , “ Inni ija tiyya irra dhoqqee dha kaaye , ani ammoo niin dhiqadhe , niin arkees ! ” isaaniin jedhe .
43009016	Fariisota keeysaa hammi tokko , “ Namtichi kun guyyaa Sanbataa waan hin eeyneef , nama Rabbi biraa dhufe tahuu hin dandayu ” jedhan . Isaanuma keeysaa warri kaan ammoo , “ Namni dilaawaan tokko akkamitti milikkita mu'ujizaa kana hundumaa hojjatee agarsiisuu dandaya ? ” jennaan , as irratti yaadaan garkar bahan .
43009017	Kana booddee warri Fariisotaa namticha jaamaa ture sanaan , “ Waa'ee namticha ija siif bane kanaa maal jetta ? ” jedhaniin ; hogguus namtichi , “ Inni nabiyyii dha ” jedhee ti deebiseef .
43009018	Yihudoonni amma illee , namtichi kun jaamaa turee , akka amma arkuu dandayees hin amanne ; kanaaf haawwan namticha kanaatti erganii ti ifitti yaamsisan .
43009019	Warra yaamaman sanaaniis , “ Inni kun ilma keeysan , kan isin jaamaa tahee ti dhalate jettanii ? Amma ammoo akkamitti arka ree ? ” jedhanii ti gaafatan .
43009020	Haawwan isaa deebisanii , “ Akka inni ilma keenya tahe , jaamaa tahee tiis akka dhalate ni beeyna .
43009021	Amma garuu akkamitti akka arku , hin beeynu ; eenyu ija isaa lachuu akka baneefiis nuti hin beeynu ; inni nama guddaa dha ; waan mataa isaa ifii fuu dubbachuu dha dandayaa , isuma gaafadhaa ! ” jedhaniin .
43009022	Haawwan isaa Yihudoota waan sodaataniif jecha kana jedhan ; nam tokko illeen “ Yesuus Masiihicha ” jedhee ragaa baanaan , hogguusuma tokkummaa waldaya isaanii keeysaa akka baafamu Yihudoonni duruun waan murteeysaniif jecha ture .
43009023	Sababii kanaaf ture , kan haawwan isaa “ Inni nama guddaa dha , isuma gaafadhaa ! ” wanni jedhaniif .
43009024	Eegasii Fariisonni namticha jaamaa ture sana hoggaa lammaffaa yaamanii ti , “ Ati Rabbiif ulfina kanni ! Namtichi kun dilaawaa tahuu isaa nuti ni beeyna ” isaan jedhan .
43009025	Namtichi garuu , “ Inni dilaawaa tahuu isaa ani hin beeku , waan takka qofaan beeka ; ani jaamaa tahee tiin dhaladhe , amma garuu kunoo , niin arka ” jedhee ti isaaniif deebise .
43009026	As irratti isaan , “ Maal sitti godhe ? Akkamitti ija tee tiis siif bane ? ” jedhanii ti gaafatan .
43009027	Inni ammoo , “ Kanaan dura ani isinitti himnaan dhaggeeyfachuu dha diddan ; maaliif ammaas dhagayuu barbaaddan ? Akkami sa ! Isiniis barattoota isaa tahuu dha feetuu ? ” jedhee ti deebiseef .
43009028	Fariisonni as irratti namtichatti orihanii , “ Sii tu barattuu isaa ti , nuti garuu barattoota Musee ti .
43009029	Rabbi Museetti akka dubbate nuti ni beeyna ; namtichi kun garuu eeysaa akka inni dhufe illee hin beeynu ” jedhaniin .
43009030	Namtichi deebisee , “ Isin eeysaa akka inni dhufe illee hin beeynu jettu ; tun waanuma ajaa'ibaa ti ; inni kunoo , ija tiyya anaaf bane .
43009031	Rabbi warra dilaawootaaf akka hin dhageenye ni beeyna ; nama isa sodaatuuf , fedhii isaa tiis kan raawwatuuf garuu ni dhagaya .
43009032	Duruma irraa jalqabee , nama jaamaa tahee dhalateef , kan ija isaa bane , namni tokko illeen dhagayee hin beeku .
43009033	Namni kun odoo Rabbi biraa dhufuu baate , waa takka illee hojjachuu hin dandayu ture ” isaaniin jedhe .
43009034	Isaan ammoo deebisanii , “ Suma dilaawaa tu nu barsiisaa ? ” jedhaniin ; hogguusuma namticha , tokkummaa waldaya isaanii keeysaa baasan .
43009035	Yesuus akka isaan tokkummaa waldaya isaanii keeysaa isa baasan ni dhagaye ; hogguu isa arkees , “ Ilma Namaatti ni amantaa ? ” isaan jedhe .
43009036	Namtichi garuu , “ Eenyu inni , yaa Gooftaa ? Akkaan itti amanuuf , anatti himi ! ” jedhee ti deebiseef .
43009037	Yesuus deebisee , “ Kunoo , ammaa huu agartee ti jirta ; kan siin wajjiin dubbachaa jiruu tu isa ” jedheeni .
43009038	Namtichi deebisee , “ Niin amana , yaa Gooftaa koo ” jedhee ti jilbiiffatee Yesuusiif sagade .
43009039	Yesuus ammoo , “ Warri jaamaan akka arkan , warri arkan ammoo akka jaaman , firdii godhuufiin ani gara addunyaa tanaa dhufee jira ” jedhe .
43009040	Fariisota warra isaa wajjiin turan keeysaa jarreen tokko kana dhagayanii ti , “ Toolee , nuuniis jaamota jechuu kee tii ree ? ” jedhaniin
43009041	Yesuus ammoo , “ Jaamota silaa taatanii , dilii isinitti hin tahu ture ; amma garuu , isin ‘ Ni agarra ’ waan jettaniif , diliin teeysan isin irratti hafti ” jedhee ti isaaniif deebise .
43010001	Yesuus itti furee , “ Dhugumaan isinitti hima , namni goorannoo hoolotaatti balbalaan ol hin seenne , kan karaa biraa tiin seenu , inni hattuu dha , saamtuu dhaasi .
43010002	Namni balbala goorannoo hoolotaa tiin ol seenu garuu , inni tiysituu hoolota sanaa ti .
43010003	Tiysituu saniif karra-eeyduun hulaa ni bana , hoolonni niis sagalee isaa ni beekan , inni hoolota isaa maqaa isaanii tiin yaamee ti gad isaan baasa .
43010004	Hoolota isaa hundumaa eega gad yaase , isaan dura deema ; hoolonni sagalee isaa waan beekaniif jecha , isa duukaa dha deemu .
43010005	Sagalee warra ambaa waan hin beeyneef , nama ambaa ni baqatu malee , isa duukaa hin deeman ” jedhe .
43010006	Yesuus dubbii fakkeenyaa tanaan isaanitti hime , isaan garuu wanni inni isaanitti hime tun , maal akka tate hin hubanne .
43010007	Yesuus ammaas “ Dhugumaan isinitti hima , Aana , balbalti hoolotaa !
43010008	Warri na dura dhufanii , karaa biraa tiin seenan hundinuu hattuu dha , saamtuu dhaasi ; hoolonni garuu isaan hin dhageenye .
43010009	Balbaltichi Ana , eenyu illeen kan anaan ol seenu naja baha ; ol ni seena , gadiis ni baha , dheedaas ni arkata .
43010010	Hattuun , waan biraa tiif odoo hin tahin , hatuuf , qaluu dhaaf , ammaas balleeysuuf dhufti ; ani garuu , isaan jireenya qabaatanii , guutuu irraan dhangala'uus haa qabaataniif jechaan dhufee jira ” jedhe .
43010011	Yesuus , “ Tiysituun gaariin Ana , tiysituun gaariin lubbuu isaa hoolotaaf dabarsee ti kanna .
43010012	Tiysituu dhugaa odoo hin tahin , bitamee kan eegu , hoolonni niis kan isaa kan hin tahin , yayyii hoolotatti dhufaa jirtu hogguu arku , hoolota dhiisee ti baqata ; yayyiiniis hoolota ni butatti , warra kaaniis ni bittimsiti .
43010013	Namtichi sun bitamee waan eeguuf jecha , hoolotaaf hin leeccallaawu .
43010014	Tiysituun gaariin Ana ; ani hoolota kiyya akkumaan beekutti , hoolonni kiyyaas akkasumatti na beekan ,
43010015	akkuma kanatti Abbaan ana ni beeka , aniis Abbaa niin beeka ; lubbuu tiyyaas dabarsee hoolotaaf niin kanna .
43010016	Warra bobbaa kana irraa hin tahin , hoolota biraa tiis niin qaba ; isaaniis qaceelchee fiduun ana irra jira , sagalee tiyyaas ni dhagayu ; walitti bobbaa tokko ni tahu , tiysituun isaanii tiis tokko taha .
43010017	Ani lubbuu tiyya dabarsee kannee , ammaas deebisee waaniin fudhadhuuf jecha , Abbaan kiyya na jaalata .
43010018	Nam tokko illeen lubbuu tiyya na irraa hin fuudhu , anumaa tu fedhii tiyyaan kanna malee . Ani lubbuu tiyya dabarsee kannuuf , ammaas deebisee fudhachuufiis amriin qaba ; ajaja kanaas Abbaa kiyya irraa hiin fudhadhe ” jedhe .
43010019	Sababii dubbii kanneen irraa kan ka'e , Yihudoonni ammaas yaadaan garkar hiraman .
43010020	Hedduun isaanii , “ Sheeyxaanaa tu isa keeysa jira , qalbiin isaa tuqamtee ti jirti . Maaliif isa dhaggeeyfattu ? ” jedhan .
43010021	Warri kaan ammoo , “ Namni Sheeyxaana qabu , dubbii akkanaa dubbachuu hin dandayu ; Sheeyxaanni ija warra jaamaa banuu ni dandayaa ? ” jechuu dha turan .
43010022	Hogguus Yerusaaleemitti Ayyaanni Seenaa Beeytal Maqdas Eeybisuu , ni ayyaaneeyfama ture ; wayti isaa tiis ganna keeysa ture .
43010023	Yesuus ammoo Beeytal Maqdas keeysa kutaa “ Hulluuqoo Solomoon ” jedhamu , keeysa ni deddeema ture .
43010024	Hogguus warri Yihudootaa isaan marsanii ti , “ Ati hamma yoomitti qalbii teenya nu rarraafta ? Masiihicha yoo taate , zaahir baasii nutti himi ! ” isaan jedhan .
43010025	As irratti Yesuus deebisee , “ Ani isinitti himee tiin jira , isin ammoo hin amantan , hojiin ani maqaa Abbaa kiyyaa tiin hojjadhu hundinuu anaaf ragaa dha bahu .
43010026	Isin garuu hoolota kiyya keeysaa waan hin tahiniif jecha , hin amantan .
43010027	Hoolonni kiyya sagalee tiyya ni dhagayu ; ani isaan niin beeka , iisaaniis na duukaa dha bu'u
43010028	Ani jireenya bara baraa isaaniif niin kanna , isaaniis abadan hin badan , namni tokko illeen harka kiyya keeysaa isaan hin butu .
43010029	Abbaan kiyya kan isaan anatti kanne , hundumaa irra guddaa dha ; abbaan fedhe illeen harka Abbaa kiyyaa keeysaa isaan butuu hin dandayu .
43010030	Anaa fi Abbaan tokkuma ” isaaniin jedhe .
43010031	As irratti warri Yihudootaa dhagayanii , isa ajjeesuuf ammaas dhagaa guurratan .
43010032	Yesuus garuu deebisee , “ Hojii gaggaarii Abbaan kiyya anatti kanne hedduu hojjadhee isinitti agarsiisee tiin jiraa ; isaan sana keeysaa hojii kamiif jecha dhagaa dhaan ana dhawuu barbaaddu ? ” isaaniin jedhe .
43010033	Yihudoonni ammoo , “ Ati Rabbi waan arrabsiteef malee , hojii gaarii waan hojjatteef jecha , dhagaa dhaan si hin dhooynu . Ati namuma taatee odoo jirtuu Rabbi waan if gootuufi ” jedhanii ti deebisaniif .
43010034	Yesuus ammoo , “ ‘ Ani kunoo , isin waaqayyoota isiniin jedhee tiin jira ’ kan jedhu seera keeysan keeysatti barreeyfamee ti jiraa mitii ?
43010035	Rabbi warra qoowliin isaa itti kannameen ‘ Waaqayyoota ’ jedhe ; wanni Kitaabni jedhuus caphuun irra hin jiru .
43010036	Eegasuu ammoo , isa Abbaan addatti baasee gara addunyaatti ergeen , ‘ Ani Ilma Rabbii ti ’ jechuu isaa tiif , akkamitti ‘ Rabbi arrabsita ’ jettuuni ree ?
43010037	Ani hojii Abbaa kiyyaa yoon hojjachuu baadhe , anatti hin amaninaa .
43010038	Ani hojii Abbaa kiyyaa kaniin hojjadhu yoon tahe garuu , anatti yoo amanuu baattan illee , hojii tanatti amanaa ! Tanaaniis Abbaan ana keeysa , aniis Abbaa keeysa akkaan jiru , sirritti ni hubattu ” isaaniin jedhe .
43010039	Yihudoonni ammaas isa qabuu dha barbaadan ; inni garuu isaan harkaa bahee ti deeme .
43010040	Yesuus ammaas Yordaanos gama , bakka Yohannis duraan itti cuuphaa ture dhaqee ti , achi bubbule .
43010041	Namoonni hedduuniis gara isaa dhufanii ti , “ Yohannis milikkita mu'ujizaa takka illee agarsiisuu illee baatu , garuu waa'ee namticha kanaa tiif wanni inni dubbate hundinuu dhugaa dha ture ” jedhan .
43010042	Achittiis namoonni hedduun Yesuusitti amanan .
43011001	Bitaaniyaa ganda Maariyaamii fi obboleeytii isii Maartaatti , namticha Alaazaar jedhamu tokkoo tu dhukkubsachaa ture .
43011002	Maariyaam tun tan Gooftaa axira dibdee , rifeensa mataa isii tiin miila isaa irraa hayxee dha ; Alaazaar inni dhukkubsate kun ammoo obboleeysa isii ti .
43011003	Kanaaf obboleeyyan isaa gara Yesuusitti nama erganii , “ Yaa Gooftaa ! Kunoo , inni ati jaalattu ni dhukkubsata ” jedhaniin .
43011004	Yesuus tana hogguu dhagaye , “ Dhukkubni kun du'aan kan xumuramuu miti ; ulfina Rabbii akka mullisuuf , Ilmi Rabbiitiis ittiin akka ulfaatuufi malee ” jedhe .
43011005	Yesuus ammoo Maartaa fi obboleeytii isii , Alaazaariis ni jaalata ture .
43011006	Tahuu illee garuu , dhukkubsachuu Alaazaar eega dhagaye booda , bakkuma ture sana dabalee guyyaa lama oole .
43011007	Kana booddee Yesuus , “ Mee koottaa , deebinee Yihudaa ti dheeynaa ! ” jedhee ti barattoota isaatti dubbate .
43011008	Barattoonni isaa ammoo , “ Yaa barsiisaa ! Dhihoo tana Yihudoonni dhagaa dhaan si dhawuu dha barbaadan ; ati ammaas achi dhaquu dha yaaddaa ? ” jjedhaniin
43011009	Yesuus garuu deebisee , “ Ifni guyyaa tokkoo za'aa kudha lama qabaa mitii ? Namni guyyaa dhaan deemu , ifa aduu waan arkuuf jecha hin gufatu .
43011010	Namni halkaniin deemu garuu , ifa waan hin qabneef ni gufata ” jedhe .
43011011	Yesuus tana eega dubbatee booddee , “ Alaazaar saahibni keenya rafee ti jira , Ani ammoo dhaqee tiin isa dammeysa ” isaaniin jedhe .
43011012	As irratti barattoonni isaa , “ Yaa Gooftaa , yoo rafee jiraate ni fayya ” jedhaniin .
43011013	Yesuus akka Alaazaar du'e isaanitti hime , isaan garuu waa'ee hirriiba rafuu kan dubbate seehan .
43011014	Kanaaf Yesuus zaahir baasee , “ Alaazaar du'e jedheeni ;
43011015	isin amanuu akka dandeeysaniif , achi jiraachuu dhabuu kiyyaaf isiniif jecha niin gammada ; amma garuu koottaa , gara isaa ti dheeynaa ! ” isaaniin jedhe .
43011016	Toomaas inni “ Lakkuu ” jedhamu ammoo , “ Isaan wajjiin akka duunuuf , nutiis haa yaanuu ! ” jedhee ti barattoota warra kaanitti dubbate .
43011017	Yesuus hogguu achi gahe , Alaazaar du'ee eega awwaalame , guyyaa afur tahuu dha hubate .
43011018	Bitaaniyaan Yerusaaleem irraa hanga kiilo metrii sadihii ti fagaatti .
43011019	Yihudoonni hedduuniis waa'ee du'a obboleeysa isaanii tiif Maartaa fi Maariyaam jajjabeeysuuf dhufanii ti turan .
43011020	Maartaan dhufa Yesuus dhageeysee ti , gad itti baate ; Maariyaam garuu mana keeysa teeysi turte .
43011021	Maartaan hogguus Yesuusiin , “ Yaa Gooftaa , silaa ati as jiraattee , obboleeysi kiyya na duraa hin du'u ture .
43011022	Amma illee waanuma ati isa kadhatte , Rabbi akka siif kannu ani niin beeka ” jetteeni .
43011023	Yesuus hogguus , “ Obboleeysi kee du'aa ni ka'a ” isiin jedhe .
43011024	Maartaan ammoo deebiftee , “ Guyyaa qiyaamaa , hogguu warri du'an du'aa ka'an , akka inni ka'u niin beeka ” jetteeni .
43011025	Yesuus garuu , “ Qiyaamaan Ana , jireenyi niis Ana ; namni Anatti amanu yoo du'e illee ni jiraata .
43011026	Odoo jiruu kan anatti amanu hundinuu abadan hin du'u ; tana ni amantaa ? ” jedheeni .
43011027	Isiin as irratti , “ Eeyye yaa Gooftaa , ati Masiihi isa gara addunyaa dhufuuf jiru , Ilma Rabbii akka taate amanee tiin jira ” jetteeni .
43011028	Maartaan eaga tana dubbatte booda , deemtee ti obboleeytii isii Maariyaam suuta mooggatti yaamtee , “ Barsiisaan as jira , si yaamaas ” jetteeni .
43011029	Maariyaam akkuma tana dhageeyseen , daftee kaatee gara Yesuus dheeyxe .
43011030	Yesuus , bakkuma Maartaan isa itti qunnamte sana ture malee , amma illee ganda hin seenne .
43011031	Yihudoonni isii jajjabeeysuuf isii wajjiin mana keeysa turan , Maariyaam daftee kaatee gad bahuu isii agarraan , bakka qabritti booyuuf waan deemtu seehanii ti isii duukaa yaa'an .
43011032	Maariyaam bakka Yesuus ture sana geeysee , hogguu isa agarte , miila Isaa irratti kuftee ti , “ Yaa Gooftaa ! Silaa ati as jiraattee , obboleeysi kiyya na duraa hin du'u ture ” jetteeni .
43011033	Yesuus booyicha isii tii fi booyicha Yihudoota warra isii wajjiin dhufanii hogguu arke , guraaramee ti garaan isa raafame .
43011034	“ Eeysatti awwaaltan ? ” jedhee gaafannaan , “ Kunoo , koottuu tii ilaali yaa Gooftaa ! ” jedhanii ti deebisaniif .
43011035	Yesuus imimmaan dhangalaase .
43011036	Hogguus warri Yihudootaa , “ Mee laalaa , akkamitti akka inni isa jaalatu ! ” jedhan .
43011037	Isaan keeysaa jarri hangi tokko garuu , “ Namtichi ija nama jaamaa bane kun , silaa Alaazaar akka hin duune godhuu hin dandayu turee ? ” jedhan .
43011038	Yesuus ammaas if keeysatti cinqamaa gara qabrichaa ti dhaqe . Qabrichi holqa dhagaa ti ; holqichi niis dhagaa dhaan cufamee ti ture .
43011039	Hogguus Yesuus , “ Dhagicha irraa fuudhaa ! ” jedhe ; Maartaan obboleeytiin namticha du'ee ammoo , “ Yaa Gooftaa , hanga ammaatti tortoree ti jira , eega awwaalame arra guyyaa afraffaa isaa ti ” isaan jette .
43011040	As irratti Yesuus , “ Silaa amantee ulfina Rabbii akka agartu , ani sitti hin himnee ? ” isii dhaan jedhe .
43011041	Kana booddee isaan dhagicha qabricha irraa ni kaasan ; Yesuus garuu ol laalee , “ Yaa Abbaa ! Na dhagayuu kee tiif siin galateeyfadha .
43011042	Akka ati hoggu hundumaa na dhageeysuus , ani beekee tiin jira ; garuu namoonni as dhadhaabbatan kun , akka ati ana ergite haa amananiifiin tana dubbadhe ” jedhe .
43011043	Tana jedhee sagalee guddaa dhaan , “ Alaazaar as bahi ! ” jedhee ti yaame .
43011044	Kunoo , namtichi du'ee ture sun , qabricha keeysaa gad bahe ; miila isaa lamaanii fi harka isaa lamaaniis gasaroo liinoo tiin hidhamee , fuulli isaattiis huccuun maramee ti ture . Yesuus , “ Irraa hiikaa tii gad dhiisaa , haa deemu ! ” jedhee ti isaan ajaje .
43011045	Yihudoota gara Maariyaam dhufan keeysaa hedduun , waan Yesuus godhe arkanii ti itti amanan .
43011046	Isaan keeysaa hangi tokko ammoo , gara warra Fariisotaa dhaqanii ti , waan Yesuus godhe isaanitti himan .
43011047	Hogguus luboonni warri angafoonninii fi Fariisonni yaa'ii warra Yihudootaa walitti yaamanii , “ Waa'ee namticha milikkita mu'ujizaa hedduu agarsiisaa jiru kanaa maal godhuu qabna ?
43011048	Akkanumatti yoo isa dhiifne , nama iyyuu isatti ni amanu ; warri Roomaa tiis dhufanii , Beeytal Maqdas keenyaa fi ammaas ummata keenyaas nu duraa balleeysu ” jedhan .
43011049	Isaan keeysaa , Qayyaafaa kan jedhamu tokko , bara sana angafa lubootaa ti ture ; inni kun , “ Isin waa takka illee hin beeytan .
43011050	Ummanni hundinuu dhumuu mannaa , namni tokko ummataaf du'uun akka isiniif irra wayyaa tahe hin hubattan ” isaaniin jedhe .
43011051	Inni dubbii tana if keeysaa fuudhee hin dubbanne ; bara sana angafa lubootaa waan tureef jecha , Yesuus ummata sanaaf du'uun akka irra jiru , raajii dubbate .
43011052	Saba sana qofaaf odoo hin tahin , joollee Rabbii warra bittinnaawan bakka takkatti walitti qabuuf jecha ture .
43011053	Akkasitti guyyaa san irraa jalqabanii , Yesuus ajjeesuuf murtoo godhan .
43011054	Kana irraa kan ka'e Yesuus zaahiritti Yihudoota jidduu deddeebi'uu dhiisee , gara kutaa huffee gammoojjitti dhihaatuu , gara magaalaa Efreem jedhamutti jalaa deemee ti , barattoota isaa tiin wajjiin achi bubbule .
43011055	Ayyaanni Bira Dabruu warra Yihudootaa dhihaannaan , keeysaa namoonni hedduun , ayyaanichi odoo hin gahin dura if xaaharuuf Yerusaaleemitti ol bahan .
43011056	Isaan kun Yesuusii wajjiin wal arkuu dha barbaadan ; Beeytal Maqdas keeysa dhadhaabbatanii , “ Maal isinitti fakkaata ? Inni gara ayyaanichaa , inumaa hin dhufuu ? ” waliin jedhan .
43011057	Luboonni warri angafoonninii fi Fariisonni , Yesuus qabuuf jecha , namni bakka inni jiru beeku akka isaan beeysisuuf ajaja baasan .
43012001	Ayyaana Bira Dabruuf guyyaan jaha hafee , Yesuus Bitaaniyaa bakka Alaazaar ture dhaqe ; inni kuniis isa Yesuus du'aa kaasee turee dha .
43012002	Achitti hiraata qopheeysaniif ; Maartaan ni tajaajilti , Alaazaar ammoo warra isaa wajjiin maadditti dhihaatan keeysaa tokko ture .
43012003	Maariyaam hogguus axira dibataa aslii isaa kan “ Naardoos ” jedhamu , kan gatiin isaa hedduu qaalii , hanga walakkaa liitroo kan tahu fiddee ti , miillan Yesuus irratti dhangalaaftee , rifeensa isii tiin miillan isaa irra hayxe ; urgaan axiraa tiis mana guutte .
43012004	Barattoota isaa keeysaa tokko , Yihudaan namni Keriyot , kan isa qabsiisuuf deemuu ture garuu as irratti ,
43012005	“ Axirri kun meeta dhibba sadihitti gurguramee , maaliif warra hiyyeeysootaaf hin kannamne ? ” jedhee ti dubbate .
43012006	Inni tana wanni jedheef , hiyyeeysootaaf yaadee tii miti , hattuu waan tureef malee ; korojoo horii qabduu tahee , achi keeysaa ifiif maallaqa fudhachaa ti ture .
43012007	Yesuus ammoo , “ Isii dhiisi ! Guyyaa awwaalcha kiyyaaf na qopheeysuuf isiin axira kana ol keeyse .
43012008	Namoota deegoo wayta hundumaa if jidduu dhaa qabdu , ana garuu wayta hundumaa if biraa hin qabdan ” jedhe .
43012009	Yihudoota keeysaa hiis ummanni dilli Yesuus achi jiraachuu dhageenyaan dhufan ; Alaazaar kan inni du'aa kaasees laaluuf jecha malee , Yesuus qofa laaluuf hin dhufne .
43012010	Hogguus luboonni warri angafoonni Alaazaariis ajjeesuuf murtoo dha godhan .
43012011	Sababni niis isa irraa kan ka'e , Yihudoota keeysaa hedduun gara Yesuus dhufanii , isatti waan amananiif ture .
43012012	Guyyaa itti aanuttiis ummanni dilli ayyaantichaaf hogguu ol bahan , Yesuus gara Yerusaaleem akka dhufaa jiru dhagayan .
43012013	Damee muka meeyxii harkatti qabatanii , isa simachuuf bahan ; sagalee guddaa dhaaniis , “ Hosaanaa , mootiin Israa'el inni maqaa Rabbii Gooytaa tiin dhufu galateeyfamaa dha ” jedhan .
43012014	Yesuus hogguus nyagoo harree takka arkatee ti irra taa'e ; kuniis Kitaaba keeysatti barreeyfamee ti jira ;
43012015	“ Yaa joollee Xiyoon hin sodaatinaa , kunoo mootiin keeysan nyagoo harree irra taa'ee ni dhufa ” jedhame .
43012016	Barattoonni isaa duraan kana hin hubanne ; Yesuus ulfina isaatti eega ol fudhatame booddee garuu , kun waa'ee isaa tiif akka barreeyfameefi , kanaas akka isaaf godhan ni galeef .
43012017	Namoonni gaafa inni Alaazaar qabrii keeysaa yaamee , du'aa kaase bira turan , kana godhuu isaa ragaa bahaa ti turan .
43012018	Kanaaf jecha ummanni milikkita mu'ujizaa kan inni godhe kana dhageenyaan , isa simuuf afaan dhaqan .
43012019	Warri Fariisotaa garuu , “ Laalaa mee , akkanatti nuti eeysaa huu hin geenyu ; kunoo , Banii Aadam akka jirutti jala buqqa'ee mitii ? ” waliin jedhan .
43012020	Bakka ayyaantichaatti sagaduuf warra ol bahan keeysaa , hammi tokko Giriigota turan .
43012021	Isaan kun Filiphoos , nama Beetesayidaa kan kutaa Galiilaa sana bira dhufanii ti , “ Yesuus arkuu dha feena , Gooftaa ” jedhaniin .
43012022	Filiphoos ammoo deemee ti Indiriiyaasitti hime ; Indiriiyaasii fi Filiphoos wajjiin deemanii ti Yesuusitti himan .
43012023	Yesuus garuu deebisee , “ Wayti Ilmi Namaa ulfina isaatti ol fudhatamu gahee ti jira .
43012024	Dhugumaan isinitti hima ; firiin qamadii biyyee keeysa buutee yoo duute malee , kophaa taatee ti hafti ; yoo duute garuu firii hedduu dha godhatti .
43012025	Namni lubbuu isaa mararsiifatu lubbuu isaa sanuu dhaba ; namni addunyaa tana irratti lubbuu isaa hin mararsiifanne garuu , jireenya bara baraa tiif ni eeggata .
43012026	Namni na kaadamu , ana duukaa bu'uu tu irra jira ; kaadamaan kiyya bakkaan ani jiru jiraata ; namticha ana kaadamuuf , Abbaan kiyya ulfina ni kannaaf ” jedhe .
43012027	Yesuus itti furee , “ Amma lubbuun tiyya na cinqamte ; maal haa jedhu ? ‘ Yaa Abbaa , za'aa tana irraa na eewali ! ’ niin jedhaa ? Lakkii , kanumaaf jechaan gara za'aa tanatti dhufe .
43012028	Yaa Abbaa , maqaa kee tiif durrii ulfinaa kanni ! ” jedhe . Hogguus sagaleen takka samii irraa dhuftee , “ Duruun ulfina kanneef , ammaas niin kannaaf ! ” jette .
43012029	Ummata achi turee dhagaye keeysaa hammi tokko , “ Mandiisuu dha ” jennaan , warri kaan ammoo , “ Maleeykaa Rabbii tu itti dubbate ” jedhan .
43012030	Yesuus ammoo deebisee , “ Sagaleen tun isiniif jecha dubbatte malee , anaafii miti .
43012031	Za'aan firdii addunyaa tanaa amma ; inni hamaan mootichi addunya tanaa amma gad ni darbama .
43012032	Ani hogguun lafa irraa ol kaafamu , nama hundumaa ifittiin harkisa ” jedhe .
43012033	Tanaas du'a akkamii akka du'u tilmaamuuf jedhe .
43012034	Ummanni deebisanii , “ Kiristoos bara baraaf akka jiraatu seera irraa dhageenyee ti jirra ; eegasuu akkamitti Ilmi Namaa ol kaafamuun taha jetta ree ? Ilmi Namaa kuniis eenyu ? ” jedhaniin .
43012035	Yesuus ammoo , “ Ifni amma illee wayta gabaabaaf isin bira jira ; dukkanti akka isin hin dhaqqabne , ifa odoo qabdanii deemaa ! Namni dukkana keeysa deemu , garam akka deemu hin beeku .
43012036	Joollee ifaa akka taataniif , ifa odoo qabdanii ifichatti amanaa ! ” isaaniin jedhe . Yesuus kanneen dubbatee ti isaan dhiise , ija isaanii duraa hiis if dahe .
43012037	Yesuus milikkita mu'ujizaa kana hundumaa isaan duratti godhu illee , isaan isatti hin amanne .
43012038	Kuniis qoowliin nabii Isaayyaas akka raawwatamtuuf , kan inni , “ Yaa Gooftaa , eenyuu tu waan nuti jenne nu amane ? Irreen Rabbii tiis eenyutti mullatte ? ” jedhe .
43012039	Isaan amanuu hin dandeenye ; Isaayyaas itti dabalee ,
43012040	“ Ija isaanii tiin akka hin agarre , qalbii isaanii tiiniis akka hin hubanne akkaan ani isaan najaa baasuufiis , akka isaan hin deebine , inni ija isaanii jaamsee ti jira , qalbii isaanii tiis jabeeysee ti jira ” jedhee dubbatee ti jira .
43012041	Isaayyaas durrii ulfina isaa arkee ti isa laalchisuun kana dubbate .
43012042	Haa tahu malee , Yihudoota warra amrii qaban keeysaahi illee hedduun isatti amananii ti jiru ; garuu tokkummaa waldaya isaanii keeysaa nu baasu jedhanii warra Fariisotaa waan sodaataniif jecha , isatti amanuu isaanii hin mullifne .
43012043	Isaan Rabbi irraa ulfina arkachuu caalaa nama irraa ulfina arkachuu dha jaalatan .
43012044	Yesuus sagalee ol fudhatee , “ Namni anatti amanu , isa ana ergetti amana malee , ana qofattii miti ;
43012045	namni ana laaluus , isa ana erge sana arka .
43012046	Eenyu illeen kan anatti amanu dukkana keeysatti akka hin hafneef jecha , ani ifa tahee tiin gara addunyaa tanaa dhufee jira .
43012047	Namni qoowlii tiyya dhagayee yoo eeguu baate , ani isatti hin firdii godhu ; ani addunyaa eewaluuf malee , itti firdii godhuuf hin dhufne .
43012048	Nama ana didee , qoowlii tiyyaas hin fudhannetti , daanyaan firdii godhu jira ; qoowlummaan ani dubbadhee tu guyyaa qiyaamaa isatti farada .
43012049	Abbaa , isuma ana ergee tu waaniin dubbadhuu fi akkaan itti dubbadhuus na ajaje malee , ani ifuma irraa fuudhee hin dubbanne .
43012050	Ani ajajni isaa jireenya bara baraatti akka nama geeysu niin beeka ; kanaaf waanniniin ani dubbadhu hundinuu , waanuma inni ‘ Dubbadhu ! ’ anaan jedheen dubbadha ” jedhe .
43013001	Ayyaanni Bira Dabruu geenyaan , Yesuus addunyaa tana keeysaa gara Abbaa dhaquuf , waytiin isaa akka geeyse beeke ; warra isaa kanneen addunyaa tana irra jiraatan jaalatee , amma kunoo , jaalalti isaa guutummaatti hammam akka taate isaan agarsiise .
43013002	Wayta hiraataa irratti , Sheeyxaanni , Yihudaan ilmi Simoon , namticha Keriyot , Yesuus dabarsee akka kannuuf yaada isa keeysa kaaye .
43013003	Yesuus ammoo Rabbi Abbaan waan hundumaa amrii isaa jalatti akka galche , inni Rabbi biraa akka dhufees , gara Rabbii tiis akka deebi'u ni beeka ture .
43013004	Kanaaf hiraata irraa ka'ee , huccuu darbatu if irraa fuudhee kaayee , shogomaanoo takka fuudhee ti mudhitti marxtifate .
43013005	Kana booda bishaan miilaan dhiqu qoritti qicatee , miila barattoota isaa dhiqee , ammaas shogomaanoo marxifate sanaan irraa qoorse .
43013006	Simoon Phexiroos bira geenyaan , Phexiroos , “ Yaa Gooftaa koo , sii tu miila kiyya dhiqaa ? ” isaan jedhe .
43013007	Yesuus deebisee , “ Wanniniin ani godhutti jiru kun amma siif hin galu ; booddee garuu ni hubatta ” jedheeni .
43013008	Phexiroosiis deebisee , “ Abadan ati miila kiyya hin dhiiyxu ” jedheeni . Yesuus ammoo , “ Ani yoon si dhiquu baadhe , ati na biraa qooda hin qabdu ” jedheeni .
43013009	Simoon Phexiroos hogguus , “ Yaa Gooftaa , tana tanaan miila kiyya qofaa miti , harkaa fi mataa kiyyaas na dhiqi ! ” isaan jedhe .
43013010	Yesuus ammoo , “ Namni duraan qaama dhiqate , miiluma isaa qofa malee , qaamni isaa guutuun qulqulluu dha ; isiniis qulqulluu dha ; haa tahu malee , hunda keeysanii miti ” jedheeni .
43013011	Kan dabarsee isa kannuuf deemu , eenyu akka tahe waan beekeef jecha , “ Hunda keeysanii miti ” jedhe .
43013012	Yesuus miila isaanii dhiqee huccuu isaa uffatee , bakka isaatti eega deebi'e booddee , “ Waaniin isiniif godhe kana hubattanii ?
43013013	‘ Barsiisaa , Gooftaas ’ jettanii ti na yaamtu ; akkas naan jechuun dhugaa dha baantan ; ani isuma .
43013014	Irrattuu ani barsiisaan keeysanii fi Gooftaan keeysan eegaan miila isiniif dhiqe , isiniis akkanumatti miila waliif dhiquun isin irra jira .
43013015	Ani fakkii gaarii isiniif kannuun koo , isiniis akkanuma akka hojjattaniifi .
43013016	Dhugumaan isinitti hima , hojjataan namticha isa hojjachiifatu irra hin caalu , inni ergamees isa ergate irra hin caalu .
43013017	Amma waan kanneen beeytan , yoo hojii irra isaan oolchitan , isin eeybifamoo dha .
43013018	“ Ani kaniin dubbadheef , hunda keeysan ilaalchisee tii miti ; warraan filadhe niin beeka ; inni Kitaabni , ‘ Namticha biddeena kiyya hirmaatee tu , hirpha isaa ana irratti kaase ! ’ jedhu , haa raawwatamuuf tahe .
43013019	Hogguu kun tahu , ‘ Ani isa tahuu kiyya ’ akka amantaniif , odoo inni hin tahin , duraan dursee tiin amma isinitti hima .
43013020	Dhugumaan isinitti hima , namni isaan ani erge simatu ana simachuu isaa ti , namni ana simatuus isa ana erge simachuu isaa ti ” jedhee ti isaanitti dubbate .
43013021	Yesuus eega tana dubbate booddee , if keeysatti cinqamee , “ Dhugumaan isinitti hima , tokko isin keeysaa dabarsee na kannuuf deema ” jedhee ti ragaa bahe .
43013022	Barattoonni isaa , isaan keeysaa nama kamiin jechuu isaa waan wallaalaniif , ija walitti babaasan .
43013023	Barattoota keeysaa inni Yesuus jaalatu tokko gudeeda Yesuusitti irkatee ti taa'a ture .
43013024	Kanaaf Simoon Phexiroos eenyu jechuu isaa akka tahe Yesuus akka gaafatuuf , nyaaraan barattichatti dubbate .
43013025	Barataan suniis gudeeda Yesuusitti irkatee ti , “ Yaa Gooftaa , eenyu inni ? ” jedhee ti gaafate .
43013026	Yesuus ammoo , “ Inni kaniin ani biddeena qorii keeysattiin tuqee afaan kaayuu dha ” jedhee ti deebiseef ; hogguus biddeenaan tuqatee Yihudaa ilma Simoon nama Keriyotiif afaan kaaye .
43013027	Yihudaan akkuma biddeena afaanitti fudhateen , Sheeyxaantichi isa seene ; hogguus Yesuus , “ Waan godhuuf deemtu dafii godhi ! ” isaan jedhe .
43013028	Warra maadditti taa'an keeysaa , maaliif Yesuus akkas akka isaan jedhe , nam tokko illeen hin hubanne .
43013029	Hammi tokko , Yihudaan korojoo horii qabduu waan tureef , Yesuus , “ Waan ayyaanaaf nu barbaachisu biti ! ” isaan jedhe ; yookiin ammoo , akka inni hiyyeeysootaaf waa kannuuf itti hime seehan .
43013030	Yihudaan akkuma biddeena afaanitti fudhateen gad bahe ; za'aaniis halkan turte .
43013031	Yihudaan eega gad bahe booddee , Yesuus , “ Kunoo , amma Ilmi Namaa durrii ulfinaa arkate ; Rabbiis isaan ulfina arkate .
43013032	[ Rabbi isaan ulfina waan arkateef ] , Rabbi ammoo deebisee ti durrii ulfinaa ni kannaaf , dafee tiis ni kannaaf .
43013033	Yaa joollee too , ani asii achi wayta gabaabduufiin isinii wajjiin jira ; na barbaaduuf teeysu ; ‘ Bakkaan ani dhaqu isin dhufuu hin dandeeysan ’ jedhee akkumaan Yihudootatti himetti , isinittiis amma niin hima .
43013034	Ajaja haarayaan isiniif kanna , wal jaaladhaa ! Akkumaan ani isin jaaladhetti , isiniis akkasumatti wal jaalachuu tu isin irra jira .
43013035	Isin jaalala waliif yoo qabaattan , kanaan namoonni hundinuu akka isin barattoota kiyya taatan ni beeku ” jedhe .
43013036	Hogguus Simoon Phexiroos , “ Eeysa dhaquuf deemta yaa Gooftaa ? ” jedheeni ; Yesuus ammoo , “ Bakkaan ani dhaquuf deemu amma ati na duukaa dhufuu hin dandeeysu , booddee garuu na duukaa dha deemta ” jedhee ti deebiseef .
43013037	As irratti Phexiroos , “ Gooftaa , maaliifiin amma si duukaa deemuu hin dandeenye ? Ani kunoo , siif jedhee lubbuu tiyya niin kanna ” jedheeni .
43013038	Yesuus ammoo deebisee , “ Dhugumaan lubbuu tee anaaf ni kannitaa ? Dhugumaan sitti hima , lukkuun odoo hin iyyin hoggu sadih na ganuuf deemta ” jedheeni .
43014001	Yesuus itti furee barattoota isaa tiin , “ Qalbiin teeysan isin hin hin cinqamin , Rabbitti amanaa , anattiis amanaa !
43014002	Mana Abbaa kiyyaa keeysa bakki jireenyaa hedduu tu jira ; odoo bakki jiraachuu baate , isinitti niin himaan ture ; bakka isiniif qopheeysuuf jechaan ani achi deema .
43014003	Hogguun dhaqees bakka isiniifiin qopheeysa ; bakkaan ani jiru isiniis akka jiraattaniif , deebi'ee dhufee tiin gara kiyyatti isin fudhadha .
43014004	Karaa bakkaan ani itti deemuu tiis , isin ni beeytu ” jedheeni .
43014005	Toomaas ammoo , “ Yaa Gooftaa , eeysa akka ati dheeyxu hin beeynu , eegasuu akkamitti karaa beekuu dandeenya ? ” jedheeni .
43014006	Yesuus deebisee , “ Karaan , dhugaan , jireenyi niis Ana ; Anaan maleetti , eenyu illeen gara Abbaa dhufuu hin dandayu .
43014007	Ana silaa waan beeytan taatanii , Abbaa kiyyaas ni beeytu turtan ; ammaa jalqabdanii isa ni beeytu , isa agartaniis ” jedheeni .
43014008	Filiphoos ammoo , “ Yaa Gooftaa , Abbuma nu agarsiisii , kanaa achi nu gaha ” isaan jedhe .
43014009	Yesuus deebisee , “ Eegaan wayta dheertuu tanaaf isiniin wajjiin ture illee , ana hin beeytuu , ati yaa Filiphoos ? Namni ana arke , Abbaas arkee ; akkamitti , ‘ Abbaa nu agarsiisi ’ jetta ree ?
43014010	Ani Abbaa keeysa tahuu kiyya , Abbaaniis ana keeysa tahuu isaa hin amantuu ? Abbaa isa ana keeysa jiraatuu tu hojii isaa hojjata malee , qoowliin isinitti himuus ifuma koo ti irraa hii miti .
43014011	Ani Abbaa keeysa , Abbaaniis ana keeysa , jedhee hogguun dubbadhu na amanaa ! Yookiin , hojichumaaf jettanii amanaa !
43014012	“ Dhugumaan isiniin jedha , namni anatti amanu , waaniin ani hojjadhu hundumaa ni hojjata ; ani gara Abbaa waaniin dhaquuf jecha , kana irra kan caalu illee inni ni hojjata .
43014013	Abbaan Ilma isaa tiin ulfina akka arkatuuf jecha , waanuma isin maqaa kiyyaan kadhattan ani niin godha .
43014014	Waanuma fedhee huu , isin maqaa kiyyaan yoo kadhattan , ani niin godha ” jedheeni .
43014015	Yesuus itti furee , “ Isin yoo na jaalattan , ajaja kiyya ni eeydu .
43014016	Ani Abbaa niin kadhadha , inni wayta hundumaa isin wajjiin haa jiraatuuf jecha , kan biraa kan isin jajjabeeysu , isiniif ni kanna .
43014017	Inni isin jajjabeeysu kun , Ruuha dhugaa ti ; addunyaan waan isa hin agarree fi waan isa hin beeyneef jecha , fudhachuu hin dandeeysu . Inni isiniin wajjiin waan tahuuf , isin keeysaas waan jiraatuuf jecha , isin isa ni beeytu .
43014018	Ani yatiimummatti isin hin dhiisu , gara keeysan niin dhufa .
43014019	Xiqqo booddee biiyti addunyaa deebitee ana hin agartu , isin garuu , ani waaniin jiraadhuuf , isiniis waan jiraattaniif ana ni agartu .
43014020	Gaafas ani Abbaa kiyya keeysa , isiniis ana keeysa , aniis isin keeysa akkaan jiru beekuuf teeysu .
43014021	Namni ajaja kiyya qabu , kan isa raawwatuus , isa , kan na jaalatu ; nama na jaalatu Abbaan kiyyaas isa ni jaalata ; aniis isa niin jaaladha , ifiis ittiin mullisa ” jedhe .
43014022	Yihudaa nama Keriyot odoo hin tahin , Yihudaa inni kaan , “ Yaa Gooftaa , ati addunyaatti odoo hin tahin , akkamitti numatti if mullifta ree ? ” isaan jedhe .
43014023	Yesuus deebisee , “ Eenyu illeen yoo na jaalate , qoowlii tiyya ni raawwata , Abbaan kiyyaas isa ni jaalata ; nutiis isa bira dhufnee , isaan wajjiin ni jiraanna .
43014024	Namni ana hin jaalanne garuu , qoowlii tiyya hin raawwatu , qoowliin isin dhageeysan tuniis tan Abbaa isa ana ergee ti malee , tiyyaa miti ” jedheeni .
43014025	Yesuus itti dabalee , “ Kana hundumaa odoon isiniin wajji jiruu , kunoo isinitti himee tiin jira .
43014026	Inni isin jajjabeeysu Ruuhal Qudus , kan Abbaan maqaa kiyyaan ergu garuu , waan hundumaa isin ni barsiisa , waaniin isinitti hime hundumaas isin ni yaadachiisa .
43014027	Nagaya isin wajjiin niin hambisa , nagaya kiyyaas isiniifiin kanna ; ani akka addunyaan kannitutti isiniif hin kannu ; qalbiin teeysan isin hin cinqamin , abshir !
43014028	‘ Amma niin deema , deebi'ee tiis isin bira niin dhufa ’ isiniin jechuu kiyya dhageeysanii ti jirtu ; silaa na jaalattanii , waan Abbaan ana irra caaluuf jecha , gara Abbaa deemuu kiyyaaf silaa ni gammaddu turtan .
43014029	Kuniis hogguu raawwatamu akka amantaniif , duraan dursee tiin amma odoo inni hin tahin dura , kunoo isinitti himee tiin jira .
43014030	Kanatti dabalee asii achi waan hedduu isinii wajjiin hin dubbadhu ; inni addunyaa tana moohu dhufutti jira ; haa tahu malee , inni ana irratti amrii hin qabu .
43014031	Garuu ani akkaan Abbaa jaaladhu , ammaas akkuma Abbaan na ajajetti akkaan hojjadhu , addunyaan haa beeytuu ; ka'aa asii haa yaanuu ! ” jedhe .
43015001	Yesuus , “ Mukni inabaa inni dhugaa Ana , muka kana kan dhaabee eegu ammoo , Abbaa kiyya .
43015002	Damee ana irra jirtu tan firii hin goone , irraa moogola ; damee firii godhatu garuu caalatti akka firii godhatuuf jecha , ni geemasha .
43015003	Qoowliin ani isinitti dubbadhe irraa kan ka'e , isin amma qulqulleeyfamoo dha .
43015004	Ana keeysa jiraadhaa ! Aniis isin keeysaan jiraadha ; yoo muka inabaa irra jiraatte malee , dameen ifiin firii gootu hin jirtu ; akkasuma isiniis , yoo ana keeysatti jiraattan malee , firii godhachuu hin dandeeysan .
43015005	Ani soomayyoo inabaa ti , isin ammoo dameelee dha ; namni ana keeysa jiraatee , aniis isa keeysa yoon jiraadhe , inni firii hedduu dha godhata ; anaan maleetti waa takka illee godhuu hin dandeeysan .
43015006	Namni ana keeysa hin jiraanne , akkuma damee darbamtee xooloyxee ti ; dameeleen akkanaa walitti qabamanii , ibiddatti darbamanii ti gubamu .
43015007	Isin yoo ana keeysa jiraattan , qoowliin tiyyaas isin keeysa yoo jiraatte , waanuma feetan kadhadhaa , isiniifiis ni taha .
43015008	Firii hedduu godhattanii , barattoota Kiyya tahuu yoo agarsiiftan , kun Abbaa kiyyaaf ulfina taha .
43015009	“ Akkuma Abbaan kiyya na jaalatee tiin , aniis isin jaaladhe ; jaalala tiyya keeysatti sabadhaa !
43015010	Akkumaan ani fedha Abbaa kiyyaa eegee , jaalala isaa keeysatti sabadhetti , isiniis fedha Kiyya yoo eeydan , jaalala tiyya keeysatti ni sabattu .
43015011	Gammachuun tiyya isin keeysa jiraattee , gammachuun teeysan guutuu akka taatuuf jechaafiin tana isinitti himee jira .
43015012	“ Ajajni kiyya isa kana ; akkumaan ani isin jaaladhetti , isiniis wal jaaladhaa !
43015013	Nama saahibban isaa tiif lubbuu isaa dabarsee kannu irra caalaa , kan jaalala qabu tokko illeen hin jiru .
43015014	Waaniin isin ajaje yoo gootan , isin saahibban kiyya .
43015015	Gabrichi waan gooftaan isaa hojjatu waan hin beeyneef jecha , asii achi gabroota jedhee isin hin yaamu ; waaniin Abbaa kiyya irraa dhagaye hundumaa isin beeysisuu irraa kan ka'e , saahibban koo jedhee tiin isin yaame .
43015016	Isinii miti kan ana filate ; deemtanii akka firii gootan , firiin teeysaniis tan ayaa qabdu akka taatuuf , kan isin file bar anaa ; eegasuu , Abbaan kiyya waanuma isin maqaa kiyyaan kadhattan , isiniif ni kanna .
43015017	Kana hundumaa akka isin wal jaalattaniifiin isin ajaja ” jedhe .
43015018	Yesuus itti dabalee , “ Biiyti addunyaa yoo isin jibbite , isin dura akka ana jibbite beekaa !
43015019	Warra addunyaa dhaa odoo taatanii , biiyti addunyaa dhaa akka waan kan ifii isiitti isin ni jaalatti turte ; amma garuu , isin kan addunyaa waan hin tahiniif , ammaas ani addunyaa keeysaa waaniin isin fileef jecha , biiyti addunyaa dhaa isin jibbite .
43015020	Dubbiin ani , ‘ Hojjataan , namticha isa hojjachiifatu irra hin caalu ’ jedhee isinitti hime sana yaadadhaa ! Eegasuu isaan warra ana arihan yoo tahan , isiniis ni arihu ; qoowlii tiyya warra eegan yoo tahaniis , teeysaniis ni eegu .
43015021	Isa ana erge waan hin beeyneef maqaa kiyyaaf jecha , kana hundumaa isin irratti ni raawwatu .
43015022	Ani dhufee silaa isaanitti dubbachuu baadhe , dilii isaanitti hin tahu ture ; amma garuu dilii isaanii tiif waan itti sababatan hin qaban .
43015023	Namni na jibbu , Abbaa kiyyaas jibbuu isaa ti .
43015024	Odoo waan namni biraa tokko illeen hin godhin ani isaan jiddutti godhuu baadhee , dilii isaanitti hin tahu ture ; amma garuu hojii tana hundumaa oduma arkanii , anaa fi Abbaa kiyyaas ni jibban .
43015025	Kana godhuun isaanii tiis , waan seera isaanii keeysatti , ‘ Sababaan maleetti na jibban ’ jedhamee kan barreeyfame sun akka raawwatamuufi .
43015026	“ Jajjabeeysaan , inni Abbaa kiyya keeysaa bahu , Ruuhaan dhugaa kaniin ani isiniif ergu sun , hogguu dhufu , inni anaaf ragaa dha baha .
43015027	Isiniis jalqabaa kaaftanii anaa wajjiin waan turtaniif jecha , warra ragaa bahu taatu ” jedhe .
43016001	Yesuus itti furee , “ Ani akka isin hin gufanneef jechaan kana hundumaa isinitti hime .
43016002	Tokkummaa waldaya isaanii keeysaa isin ni baasu ; inumaatuu , waytiin namni isin ajjeese , kan Rabbiif ibaa godhe itti fakkaattu , dhufuuf jirti .
43016003	Isaan Abbaa yookiin anaas waan hin beekiniif kana hundumaa godhu .
43016004	Garuu , ani kanneen isin beeysisuun koo , za'aan hogguu geeyse , waaniin ani isinitti hime tana akka yaadattaniifi . “ Duraan ani waaniin isin wajjiin tureef jecha , tana isinitti hin himne ” jedhe .
43016005	Yesuus , “ Amma garuu gara isa na ergeettiin deema , isin tokko illeen , ‘ Eeysa dheeyxa ? ’ jettanii ana hin gaafattan .
43016006	Ani waan kanneen isinitti himnaan , naasuun qalbii teeysan guutte .
43016007	Dhugumaan isinitti hima , deemuu kiyyaa tu isiniif irra wayyaa dha ; ani deemu malees , jajjabeeysaan gara keeysan hin dhufu ; garuu , ani yooniin deeme isa gara keeysaniin erga .
43016008	Inni niis hogguu dhufu , waa'ee dilii , waa'ee qaceelummaa tii fi waa'ee firdii laalchisuun biyya addunyaa ni hubachiisa .
43016009	Waa'ee dilii laalchisee , sababa namoonni anatti hin amaniniif .
43016010	Waa'ee qaceelummaa ilaalchisee , sababaan ani gara Abbaa , bakka isin asii achi itti ana hin agarretti deemuufi .
43016011	Waa'ee firdii ilaalchisee , sababni isa addunyaa tana moohu irratti yakki waan murameefi .
43016012	“ Isin amma fudhachuu hin dandeeysan malee , silaa waaniin isinitti himu hedduun qabaan ture .
43016013	Garuu , inni Ruuha dhugaa hogguu dhufu , isaa tu dhuguma hundatti isin geeysa ; inni niis ifuma irraa kaasee hin dubbatu , waanuma dhagaye qofa dubbata malee , waan ddhufa jiruus isinitti mullisa
43016014	Waan kiyya tahe irraa fuudhuu dhaan waan isinitti mullisuuf jecha , inni ulfina anaaf kanna .
43016015	Wanni Abbaan qabu hundinuu kiyya ; kanaafiin inni kiyya waan tahe irraa fuudhee ti isiniif mullisa , jedhee isinitti dubbadhe ” jedhe .
43016016	Yesuus , “ Wayta xiqqoo booddee ana hin agartan , ammaas xiqqo achiin booddee deebitanii ti na agartu ” jedhe .
43016017	Barattoota isaa keeysaa hammi tokko , “ ‘ Wayta xiqqoo booddee ana hin agartan , ammaas xiqqo achiin booddee , deebitanii ti na agartu ’ , ammaas wayta biraa , ‘ Ani gara Abbaa deemuu kiyya ’ nuun jechuun isaa kun maali ? ” waliin jedhan .
43016018	Itti furanii tiis , “ ‘ Wayta xiqqoo ’ jechuun isaa tun maali ? Maaluma akka inni jechuu barbaade nuuf hin galu ” jedhan .
43016019	Yesuus akka isaan isa gaafachuu barbaadan hubatee ti , “ Taniin ani ‘ Wayta xiqqoo booddee ana hin agartan , ammaas wayta xiqqo achiin booddee deebitanii ti na agartu ’ jedhe maal jechuu koo akka tahe , wal gaggaafachaa ti jirtuu ?
43016020	Dhugumaan isiniin jedha ; isin ni boochu ni waywaattuusi ; biiyti addunyaa garuu ni gammaddi ; isin ni naatu , naasuun teeysan garuu gammachutti ni jijjiiramti .
43016021	Dubartiin takka dahuuf wayta geeyse , wayti cimiimmuu isii dhaa waan gaheef jecha ni cinqamti ; garuu , eega ilmoo deeyse booda , cinqii isii hundumaa irraanfattee ti , namni tokko addunyaa irratti waan dhalateef jecha , ni gammaddi .
43016022	Teeysaniis akkanuma ; ammaaf naasuu dha qabdu ; ani garuu deebi'ee tiin isin arka , garaan keeysaniis ni gammada , gammachuu teeysaniis eenyu illeen isin irraa hin fudhatu .
43016023	Gaafas isin humaa ana hin gaafattan ; dhugumaan isinitti hima , waanuma isin maqaa kiyyaan Abbaa kadhattan , inni isiniif ni kanna .
43016024	Hamma ammaatti isin maqaa kiyyaan waa takka illee hin kadhanne ; gammachuun teeysan guutuu akka taatuuf kadhadhaa , ni arkattuusi ! ” isaaniin jedhe .
43016025	Yesuus , “ Kana hundumaa dubbii haala fakkeenyaa tiin isinitti dubbadhee tiin jira ; garuu waytiniin ani dubbii haala fakkeenyaa tiin isinitti hin dubbanne ni dhufa ; hogguus zaahirittiin waa'ee Abbaa isinitti hima .
43016026	Gaafas isin maqaa kiyyaan ni kadhattu , aniis ammoo , ‘ Mee Abbaan isiniif kadhadha ’ hin jedhu .
43016027	Isin waan na jaalattaniif , Abbaa biraa dhufuu kiyyaas waan amantaniif jecha , Abbaaniis ifii fuu isin jaalata .
43016028	Abbaa biraa bahee tiin gara addunyaa tana dhufe , amma ammoo addunyaa dhiisee gara Abbaattiin deebi'a ” jedhe .
43016029	Hogguus barattoonni isaa , “ Amma gaa kunoo , dubbii haala fakkeenyaa tiin odoo hin tahin , zaahiritti dubbatta .
43016030	Amma ati waan hundumaa akka beeytu , gaaffii illee namni si gaafachuu akka si hin barbaachifne , kunoo ni agarra ; kuniis ati Rabbi biraa dhufuu kee akka amannu nu godha ” jedhaniini .
43016031	Yesuus ammoo isaaniif deebisee , “ Ammumaa ni amantuu ?
43016032	Garuu , wayti isin kophaatti itti na dhiiftanii gara mana keeysanitti bittimfamtan ni dhufti , kunoo , dhuftee huu ; ani garuu kophaa kiyyaa miti , Abbaan anaan wajjiin jira .
43016033	Ana keeysatti nagaya akka arkattaniif jechaan kana hundumaa isinitti himee tiin jira ; addunyaa tana keeysatti , rakkinaa tu isin mudata . Abshir , ani kunoo , addunyaa moohadhee tiin jira ” jedhe .
43017001	Dubbii tana eega dubbate booddee , Yesuus gara samii ol laalee ti , “ Yaa Abbaa , waytichi gahee ti jira , Ilmi kee durrii ulfinaa akka siif kannuuf , Ilma kee tiif ulfina kanniifi .
43017002	Akkuma ati Banii-Aadam hundumaa irratti amrii isaaf kannite , inni niis ammaas warra ati isaaf kannite hundumaaf jireenya bara baraa akka kannuuf .
43017003	Si Rabbii tokkicha dhugaa , Yesuus Kiristoos isa ati ergitees beekuun isaanii jireenya bara baraa ti .
43017004	Ani lafa irratti durrii ulfinaa siif kannee tiin jira , hojiin akkaan ani hojjadhuuf ati anatti kannitees raawwadhee tiin jira .
43017005	Ammaan tanaas yaa Abbaa , ulfinaan si wajji uumama addunyaa dura qabaachuu tureen if biratti ulfina anaaf kanni !
43017006	“ Addunyaa keeysaa warra ati anaaf kanniteef maqaa kee beeysisee tiin jira . Isaan kan kee ti turan , ati anaaf kannite ; isaaniis qoowlii tee eeganii ti jiru .
43017007	Ammaas kunoo , wanti ati anaaf kannite hundinuu si biraa tahuu isaa hubatanii ti jiru .
43017008	Qoowlii ati anaaf kannite hundumaa , aniis isaaniif kannee tiin jira . Isaaniis fudhatan , ani ai biraa akkaan dhufe mirkaniin beekan ; akka ati na ergitees amanan .
43017009	Ani isaaniif jechaan kadhadha ; isaanuu kan kee waan tahaniif , warra ati anaaf kanniteefiin kadhadha malee , addunyaa tiifii miti .
43017010	Wanniniin ani qabu hundinuu kee ti , wanni ati qabduus kiyya ; isaan keeysatti ulfina arkadhee tiin jira .
43017011	Ammaas , ani asii achi addunyaa irratti hin arkamu , isaan garuu amma illee addunyaa keeysa jiru ; ani kunoo , gara kee tiin dhufa . Yaa Abbaa Qulqulluu , akkuma nuti tokko taane , warri ati anaaf kannitees tokko akka tahaniif , maqaa kee tiin isaan eegi !
43017012	Hangaan ani isaan bira ture , humna maqaa kee tii kan ati anaaf kanniteeniin isaan eege ; waan hamaa irraa isaan eegee tiin jira , qoowliin Kitaabaa akka raawwatamtuufiis isaan keeysaa ilma badiidhaa malee , tokko illeen kan bade hin jiru .
43017013	Amma garuu ani gara kee tiin dhufa ; gammachuun tiyya isaan keeysatti akka raawwatamtuuf jechaan , qoowlii kanneen addunyaa keeysatti dubbadha .
43017014	Ani qoowlii tee isaaniif kannee tiin jira ; akkumaan ani kan addunyaa hin tahin , isaaniis warra addunyaa waan hin tahiniif jecha , biiyti addunyaa isaan jibbite .
43017015	Waan hamaa irraa akka isaan eeyduuf malee , addunyaa keeysaa akka isaan baaftuuf si hin kadhadhu .
43017016	Akkumaan ani kan addunyaa hin tahin , isaaniis warra addunyaa tii miti .
43017017	Qoowliin tee dhugaa dha , dhugaa dhaan isaan qulqulleeysi .
43017018	Akka ati addunyaatti na ergitetti , aniis akkasumattiin addunyaatti isaan ergee tiin jira .
43017019	Isaan ammaas dhugumaan siif warra if kannan akka tahaniifiin , ani isaaniif jecha if kanna .
43017020	“ Kadhaan tiyya isaanuma kana qofaafi miti ; ammaas warra qoowlii isaanii dhagayanii anatti amananiifiis kadhachuu koo ti malee .
43017021	Isaan hundinuu tokko haa tahan , yaa Abbaa , akkuma ati ana keeysa jirtu aniis si keeysa jiru , isaaniis nu keeysa haa jiraatanii ; biiyti addunyaa tiis akka ati na ergite haa amantuufiin kadhadha .
43017022	Akkuma nuti tokko taanetti , isaaniis tokko haa tahaniifiin , ulfina ati anaaf kannite isaaniif kannee tiin jira .
43017023	Ani isaan keeysa , atiis na keeysa jiraachuu kee tiin isaaniis raawwatanii haa tokkaayanii ; biiyti addunyaa tiis ati na erguu kee , akkuma na jaalattettiis , isaan jaalachuu kee tiis haa beeytu !
43017024	Yaa Abbaa , warri ati anaaf kannite sun bakkaan ani jiru akka anaa wajjiin jiraataniin barbaada ; ammaas ulfina kiyya uumama addunyaa dura waan na jaalatteef kan anaaf kannite sana , akka isaan arkaniin fedha .
43017025	Yaa Abbaa koo , qaceelaa ! Biiyti addunyaa tun si hin beeytu , ani garuu siin beeka , isaan kuniis ati akka na ergite beekanii ti jiru .
43017026	Maqaan kee isaan biratti akka beekamu godhee tiin jira , ammaas akka beekamu niin godha ; kuniis , jaalalti ati ittiin na jaalatte isaan keeysaas jiraattee , aniis isaan keeysa akkaan jiraadhuufi ” jedhe .
43018001	Yesuus dubbii tana eega dubbate booddee barattoota isaa wajjiin ka'ee ti , bakka ooyruu kudra-mudraa tan dachaatuu Qedroon gama jirtuu takka dhaqe ; isaa fi barattoonni isaa tiis ooyruu sana keeysa seenan .
43018002	Yesuus wayta hedduu barattoota isaa wajjiin achitti wal arka waan tureef jecha , Yihudaan , inni dabarsee isa kannuuf deemu , bakka sana ni beeka ture .
43018003	Akkasitti Yihudaan loltuu murna tokko , warra waardiyyaa Beeytal Maqdas , luboota angafootaa fi Fariisota biraa ergamaniis , if duukaa buusee ti dhufe ; jarri chubboo , faanusaa fi meeshaa lolaa tiis qabatanii ti turan .
43018004	Yesuus waan isatti dhufuuf taa'u hundumaa beekee , ka'ee ti itti achi hiiqee , “ Eenyu barbaaddan ? ” isaaniin jedhe .
43018005	Isaaniis deebisanii , “ Yesuus namticha Naazireet ” jedhaniini ; hogguus Yesuus , “ Anumaatu isa ” jedhe . Yihudaan kan dabarsee isa kannuus isaanuma wajjiin dhaabbata ture .
43018006	Hogguu inni , “ Anumaatu isa ” isaaniin jedhe , gara booddee isaanitti deebi'anii ti kukkufan .
43018007	Ammaas , “ Eenyu barbaaddan ? ” jedhee ti isaan gaafate ; isaan ammoo , “ Yesuus namticha Naazireet ” jedhaniini .
43018008	Yesuus deebisee , “ ‘ Kunoo , anumaatu isa ’ , jedhee isinitti himee tiin jira ; kanaaf yoo ana barbaaddan , jarreen kana dhiisaa , haa deemani ! ” jedhe .
43018009	Jechi inni kanaan dura , “ Warra ati anaaf kannite keeysaa tokko illee hin balleeysine ” jedhe , akka raawwatamuuf jecha kana dubbate .
43018010	Simoon Phexiroos , habale harkaa qaba ture , luqqifatee ti kaadamaa angafa lubootaa rukutee , gurra isaa kan mirgaa irraa kute ; maqaan kaadamaa sanii Maalkos jedhama ture .
43018011	Yesuus garuu Phexiroosiin , “ Habalee tee galkaa isiitti deebisi ! Geeba hiraar kan Abbaan anaaf kanne dhuguun ana irra hin jiruu ? ” jedhe .
43018012	Murni warra loltuu , abbaa kumaaleeysaa tii fi waardiyyoonni Yihudootaa Yesuus qabanii ti hidhan .
43018013	Dura Haannaasitti isa geeysan ; Haannaas soddaa Qayyaafaa ti , Qayyaafaan ammoo bara sana angafa lubootaa ti ture .
43018014	Qayyaafaan kuniis , “ Namni tokko ummataaf du'uun akka irra wayyaa tahe , ” jedhee nama Yihudoota gorse ture .
43018015	Simoon Phexiroosii fi barattuun biraa tokko Yesuus duukaa dha deeman ; barattuun inni kaan angafa lubootaa biratti beekamaa waan tureef , Yesuus wajjiin abaada mana angafa lubootaa sana seene .
43018016	Phexiroos ammoo karaa alaa tiin karra dura dhaabbata ture ; kanaaf barattuun inni kaan , kan angafa lubootaa biratti beekamaa ture sun , gad bahee ti , intala karra eeydutti dubbatee Phexiroos ol galche .
43018017	Namittiin karra eeydu sun Phexiroosiin , “ Atiis barattoota namticha kanaa keeysaa tokko mitii ree ? ” jette ; inni ammoo , “ Anaa miti ” jedhe .
43018018	Dhaamochi waan tureef jecha , hojjatoonninii fi waardiyyoonni ibidda shidatanii , ijaajjanii ni oowwifatu turan ; Phexiroosiis isaanii wajjiin dhaabbatee ni oowwifata ture .
43018019	Angaftichi lubootaa hogguus waa'ee barattoota isaa tii fi waa'ee barsiisa isaa ti Yesuus gaafate .
43018020	Yesuus ammoo deebisee , “ Ani zaahiritti addunyaatti dubbadhee tiin jira ; wayta hundumaa mana sagadaa tii fi Beeytal Maqdas bakka Yihudoonni hundinuu itti wal gahanitti barsiisee tiin jira ; dhooysattiis waan takka illee hin dubbanne .
43018021	Eegasuu maaliif aa gaafatta ree ? Waaniin isaaniin jedhe , warra na dhagaye gaafadhu ; isaan waaniin ani jedhe ni beeku ” jedheeni .
43018022	Hogguu inni tana jedhe , waardiyyoota isa cinaa dhaabbatan keeysaa tokko , “ Akkasitti angafa lubootaa tiif jawaaba deebiftaa ? ” jedhee ti mallaa isaa kabale .
43018023	Yesuus deebisee , “ Waan badii yoon dubbadhe , badii sanitti ragaa tahii dubbadhu ! Dubbii sirrii yoon dubbadhe garuu , maaliif na kabalta ree ? ” jedheeni .
43018024	Haannaas eegasii Yesuus , akkuma inni hidhamee jirutti , gara Qayyaafaa , angafticha lubootaatti erge .
43018025	Simoon Phexiroos dhaabbatee odoo ibidda oowwifachaa jiruu , warri biraa , “ Atiis barattoota isaa keeysaa tokko mitii ? ” jedhanii ti isa gaafatan ; inni garuu , “ Anaa miti ” jedhee ti kaade .
43018026	Hojjatoota angafa lubootaa keeysaa inni tokko , firri namticha Phexiroos gurra isaa irraa kutee , “ Isaa wajjiin bakka oyruu kudra-mudraa san keeysatti ani si hin agarree ? ” jedheeni .
43018027	Phexiroos garuu ammaas ni kaade ; hogguusuma lukkuun ni iyyite .
43018028	Eegasii Yesuus mana Qayyaafaa irraa gara mana bulchaa mootummaa warra Roomaatti isa geeysan ; wayti niis bariisaa ganama ture . Warri Yihudootaa ifiif Hoolaa Bira Dabruu nyaachuuf xaaharamummaan if eeggachaa waan turaniif , akka hin najifamneef jecha mana mootummaa warra Roomaa sana hin seenne .
43018029	Kanaaf Philaaxos isaanitti gad bahee , “ Wanti isin namticha kana ittiin kasastan maali ? ” jedheeni .
43018030	Isaan ammoo deebisanii , “ Odoo inni kun nama hamaa hojjate tahuu baate , nuti sitti dabarsinee isa hin kanninu turre ” jedhaniin .
43018031	Philaaxos deebisee , “ Isinummaan isa fuudhaa tii akka seera keeysanitti itti faradaa ” isaaniin jedhe . Warri Yihudootaa garuu , “ Nuti nama tokko illee ajjeesuuf seerri mirga nuuf hin kannu ” jedhaniin .
43018032	Kaniis , Yesuus du'a akkam du'uuf akka deemu tuquuf , wanni inni jedhe , akka raawwatamuuf tahe .
43018033	Philaaxos hogguus gara mana mootummaa sanitti ol deebi'ee , Yesuus yaamsisee , “ Ati mooticha Yihudotaa tii ? ” jedhee ti isa gaafate .
43018034	Yesuus deebisee , “ Kun yaaduma kee ti moo , yookiin warra biraatuu waa'ee kiyya sitti hime ? ” jedheeni .
43018035	Philaaxos ammoo , “ Yihudii dha na seetee ? Ummata kee tii fi , luboota warra angafootaa tu anatti dabarsee si kanne , ati maal goote ? ” jedhe .
43018036	Yesuus garuu deebisee , “ Mootummaan tiyya mootummaa addunyaa tanaa miti ; odoo mootummaa addunyaa tanaa taatee , akkaan ani warra Yihudootaatti hin kannamneef , kaadamtoonni kiyya anaaf ni lolu turan ; garuu Mootummaan tiyya mootummaa addunyaa tanaa miti ” jedhe .
43018037	Philaaxos , “ Eegasuu ati mootii dha kaa ? ” jedheeni ; Yesuus deebisee , “ Mootii akkaan tahe atuu jettee ti jirta ; ani dhaladhee , gara addunyaa wanniniin dhufeef , dhugaaf ragaa bahuuf jecha ; warri dhugaa irraa tahaniis , sagalee tiyya ni dhagayu ” jedhe .
43018038	As irratti Philaaxos , “ Sa dhugummaanuu maali ? ” jedheeni . Eega tana dubbate booda , ammaas gara warra Yihudootaatti gad bahee , “ Ani yakka tokko illee isa irratti hin agarre .
43018039	Garuu Ayyaana Bira Dabruu irratti nama hidhame keeysaa tokko akkaan isiniif gad dhiisu , aadaa godhattanii ti jirtuu ; mooticha Yihudootaa kana akkaan isiniif gad dhiisu ni barbbaadduu ? ” isaaniin jedhe .
43018040	Isaan itti iyyanii , “ Isa kanaa miti , Barabbaas malee ! ” jedhan ; Barabbaas kun ammoo shiftaa dha ture .
43019001	Hogguus Philaaxos , Yesuus achii fuudhee ti garafsiise .
43019002	Warri loltuu dhaa gonfoo qoree hojjatanii ti , mataa isaa irra kaayan ; uffata jaanoo tiis isatti uwwisan .
43019003	Gara isaatti deddeebi'anii , “ Akkam ree , yaa mootii Yihudootaa ! ” jechaa isa ni kakkabalu turan .
43019004	Philaaxos ammaas gad bahee ti , “ Yakka tokko illee akkaan isa irratti hin arkin akka beeytaniif , kunoo gara keeysanittiin gad isa baasa ” isaaniin jedhe .
43019005	Yesuus ammoo gonfoo qoree kaayatee , uffata jaanoo tiis uffatee ti gad bahe ; hogguus Philaaxos , “ Kunoo ti namtichi ! ” isaaniin jedhe .
43019006	Luboonni warri angafoonninii fi waardiyyoonni Yihudootaa hogguu isa arkan , “ Fannisi ! Fannisi ! ” jedhanii ti iyyan . Philaaxos ammoo , “ Isinummaan fuudhaa tii isa fannisaa , ani ammoo , yakka tokko illee isa irratti hin agarre ” isaaniin jedhe .
43019007	Warri Yihudootaa deebisanii , “ Nuti seera tokko qabna ; inni Ilma Rabbii waan if godheef jecha , kanaaf akka seera keenyaa sanitti du'uu tu isa irra jira ” jedhaniin .
43019008	Philaaxos dubbii tana hogguu dhagaye , daran ni sodaate .
43019009	Deebi'ee tiis mana ol seenee , Yesuusiin , “ Ati eeysaa dhufte ? ” jedheeni ; Yesuus garuu jawaaba hin deebifneef .
43019010	Philaaxos as irratti , “ Anatti hin himtuu ? Gad si dhiisuuf akkaan ani amrii qabu akkasumatti ammaas si fannisuufiis akkaan ani amrii qabu hin beeytuu ? ” jedheeni .
43019011	Yesuus garuu deebisee , “ Odoo ol irraa siif kannamuu baattee , amrii takka illee ana irratti hin qabdu turte ; kana waan taheef , inni dabarsee sitti na kanne sun , dilii caaltu qaba ” isaan jedhe .
43019012	Sababa kanaf jecha , Philaaxos isa gadi dhiisuuf karaa itti barbaade . Warri Yihudootaa garuu , “ Namticha kana yoo gadi dhiifte , ati saahiba Qeesaarii miti ; namni ifiin mootii if godhu hundinuu , Qeesaariin morka ” jedhanii ti itti iyyan .
43019013	Philaaxos jecha kana dhagayee ti , Yesuus gadi baasee , bakka dhagaa shiiraa kan afaan Ibraayisxitti “ Gabataa ” jedhamutti , barcuma firdii irra taa'e .
43019014	Kuniis guyyaa qophee Ayyaana Bira Dabruu gara za'aa jahaffaa ti ture ; Philaaxos hogguus Yihudootaan , “ Kunoo , mootiin keeysan ” jedhe .
43019015	Isaaniis iyyanii , “ Dhabamsiisi , dhabamsiisii isa fannisi ! ” jedhaniin . Philaaxos ammoo , “ Mootii keeysan fannisuu ree ? ” isaaniin jedhe . Luboonni warri angafoonni deebisanii , “ Nuti Qeesaar malee , mootii biraa hin qabnu ” jedhan .
43019016	Hogguus akka inni fannifamuuf dabarsee ti isaanitti isa kanne ; akkasitti isaan Yesuus fuudhanii ti deeman .
43019017	Yesuus fannoo isaa ifiif baadhatee , gara bakka “ Killiyyuu mataa ” yookiin afaan Ibraayisxitti “ Golgootaa ” jedhamtutti achi bahe .
43019018	Achitti isa fannisan ; namoota biraa lamaas isaa wajjiin , tokko gamanaan , tokkoos gamasiin , Yesuus isaan jiddutti fannisan .
43019019	Philaaxos hogguus waan ittiin beeysisu tokko barreeysee , mataa fannoo isaatitti maxxanse ; katabbiiniis , “ Yesuus nama Naazireet , mooticha Yihudootaa ” tan jettu turte .
43019020	Bakki Yesuus itti fannifame , mandarichatti dhihoo waan turteef , katabbii beeysisaa sana Yihudoota keeysaa hedduu tu dubbise ; inni afaan Ibraayisxitti , afaan warra Roomaatti , afaan warra Giriigittiis barreeyfamee ti ture .
43019021	Hogguus luboonni warri angafoonni Yihudootaa Philaaxosiin , “ Namticha kanaa tu ‘ Ani mootii Yihudootaa ti ’ jedhe , jedhi malee , ‘ Mooticha warra Yihudootaa ’ jettee hin barreeysin ! ” jedhaniin .
43019022	Philaaxos garuu deebisee , “ Waaniin katabe duruun katabee tiin jira ” jedhe .
43019023	Yesuus eega fannisan booda warri loltuu dhaa , huccuu isaa fudhatanii , tokko tokko akka isaan gahutti bakka afuritti hiratan ; jalla-biyyaan isaa garuu olii hamma gaditti dhawaa tokkichaan bahe malee , hodhaa hin qabu ture .
43019024	Kanaaf , “ Koottaa jalla-biyyaa kana hin tarsaafnuu , hixaa darbannee abbaa inni bahuuf ilaalla ! ” waliin jedhan . Kanaaniis dubbiin Kitaabaa tan inni , “ Wayaa kiyya gargar hiratanii , uffata kiyya irrattiis hixaa dha darbatan ” jedhe ni raawwatame . Warri loltuuniis kanuma godhan .
43019025	Fannoo Yesuus cinaas haati isaa , haboon isaa , Maariyaam niitii Qilophaa , Maariyaam Magdalaa tiis ni dhadhaabbatu turan .
43019026	Yesuus hogguu tana haadha Isaa , barattuu Inni jaalatees isii cinaa Odoo dhaabbatuu ti arkee , haadha isaa tiin , “ Yaa haadha too , kunoo ilmi kee ! ” jedheeni .
43019027	Eegasii barattuu saniiniis ammaas , “ Kunoo , haati tee ! ” jedhe ; barataan sun wayta sanii jalqabee gara mana ifii isaatitti isii fudhate .
43019028	Yesuus , amma wanni hundinuu raawwatamuu isaa beekee , Qoowlii Kitaabaa raawwachiisuuf jecha , “ Dheebodhe ” jedhe .
43019029	Meeshaan kal keeysa guutame tokko achi ture ; waan bishaan xuuxxu takkaan waraabanii ti , muka hisoophitti kaayanii , afaan Yesuusitti qaban .
43019030	Yesuus kal dhangaggaawaa san eega afaanitti dhamdhame booddee , “ Raawwatame ” jedhe ; mataa isaa tiis laqac godhee lubbuu isaa tiis kanne .
43019031	Guyyaan sun , guyyaa itti qophaawani ; guyyaan Sanbataa kan isatti aanuus guyyaa guddaa dha ture . Kanaaf meeyxaa warra fannifamanii , guyyaa Sanbataa fannoo irra akka hin oolle godhuuf , lafeelee miillan isaanii caccaphsanii fannoo irraa akka gad buufamaniif , warri Yihudootaa Philaaxos gaafatan .
43019032	Akkasitti warri loltuu dhufanii , miila namticha duraa tii fi ammaas kan isaa wajjiin fannifamee tiis ni caccaphsan .
43019033	Gara Yesuus hogguu dhufan , inni akka duruun du'e agarraan , miila isaa hin caphsine .
43019034	Haa tahu malee , warra loltuu keeysaa inni tokko eeboo dhaan cinaacha isaa waraannaan , hogguusuma dhiigaa fi bishaan keeysaa dhangala'an .
43019035	Namticha kana arkee tu ragaa bahe , ragummaan isaa tiis dhugaa dha ; isiniis ammaas akka amantaniif jecha , inni dhugaa akka dubbatu ni beeka .
43019036	Kuniis kan Kitaabni , “ Lafeen isaa takka illeen hin caphsamtu ” jedhe , haa raawwatamuuf tahe .
43019037	Kitaabni bakka biraatti ammaas , “ Gara isuma waraananii ni ilaalu ” jedha .
43019038	Kana booddees , Yoseef kan jedhamu namni Armaatiyaa tokko , reefka Yesuus fannoo irraa buusuuf Philaaxos kadhate ; Philaaxos hayyama kanninaan , namtichi deemee ti , reefka Yesuus buuse . Namtichi kun Yihudoota waan sodaateef , zaahiritti odoo hin tahin , dhooysatti barattuu Yesuus ture .
43019039	Niqoodemos , namtichi gaafa duraa halkan Yesuus bira dhufe suniis , sibrii fi qumbii walitti makaa raxilii dhibba tokko kan tahu fuudhee ti dhufe .
43019040	Hogguus reefka Yesuus fuudhanii , akka aadaa awwaalcha Yihudootaatti , urgeesituu sanaan wajjiin huccuu quncee qoonxar irraa hojjatameen kafanan .
43019041	Lafti inni itti fannifame sun ammoo bakka oyruu kudra-mudraa takka turte ; oyruu kudra-mudraa sana keeysaas qabriin haarayni , tan tanaan dura tokko illeen keeysatti hin awwaalamin takkaa tu ture .
43019042	Guyyaan , kan warri Yihudootaa itti qophaawan waan taheef jecha , qabriin suniis dhihotti arkamnaan , Yesuus achi keeysa dagalchan .
43020001	Guyyaa jalqaba torbaanitti , [ gaafa Dilbataa ] barii odoo dukkanaawuu ti , Maariyaam Magdalaa gara qabrichaa dhuftee , dhagichi qabricha ittiin cufanii turan , qabricha irraa duruu akka kaafame agarte .
43020002	Isiin fiigaa gara Simoon Phexiroosii fi gara barattuu kaan , kan Yesuus jaalatee dhuftee , “ Goofticha qabrii keeysaa fuudhanii ti jiru , eeysa akka isa kaayaniis hin beeynu ! ” jettee ti isaanitti himte .
43020003	Hogguusuma Phexiroosii fi barattuun inni kaaniis bahanii , gara qabrichaa dhaqan .
43020004	Isaan lamaan wajjiin fiigan ; barattuun kaan garuu Phexiroos dura dabree ti fiigee , dafee qabricha bira gahe .
43020005	Inni niis gad godhatee , kafanni achi akka jiru arke malee , keeysa hin seenne .
43020006	Simoon Phexiroos ammoo isa booddee dhaan dhufee , hogguusuma qabricha seenee , kafanni achi kaayamee ti arke .
43020007	Shaashiin mataa Yesuus irra turte garuu , kafanaa wajjiin hin kaayamne , dachaafamee kophaatti bakka takka turte malee .
43020008	Kana booddee barattuun kaan , inni Phexiroos dura qabrii bira gahee turees , keeysa seenee ti , kana arkee amane .
43020009	Kitaabni , “ Inni warra du'an keeysaa ka'uun isa irra jira ” jedha , isaan garuu kana hamma ammaatti hin hubanne .
43020010	Kana booddee barattoonni deebi'anii ti manatti galan .
43020011	Maariyaam alaan qabrii cinaa dhaabbattee ti boochi turte ; isiin booyaa ti gadi godhattee qabricha keeysa ilaalte .
43020012	Maleeykoonni Rabbii lama uffata adaadii uffatanii , bakka reefki Yesuus kaayamee ture , tokko gara mataa tiin , kaan gara miilaa tiin odoo tattaa'anii ti agarte .
43020013	Isaan hogguus , “ Yaa intalo , maaliif boocha ? ” jedhanii ti isii gaafatan ; isiin ammoo , “ Gooftaa kiyya fudhatanii ti jiru , aniis bakka isa kaayan hin beeku ” jettee ti isaaniif deebifte .
43020014	Kana jechaa hogguu if duuba garagalte , Yesuus agarte . Inni achi dhaabbata ture ; isiin garuu Yesuus tahuu isaa hin hubanne .
43020015	Yesuus ammoo , “ Yaa intalo , maaliif boocha ? Eenyu barbaadda ? ” jedhee ti isii gaafate ; isiin ammoo nama ooyiruu eegu isa seetee ti , “ Gooftaa koo , ati yoo asii fuute , eeysa akka isa keeyse anatti himi ; aniis dhaqee tiin isa fudhadha ” isaan jette .
43020016	Hogguus Yesuus , “ Maariyaam ! ” isii dhaan jedhe . Isiin ammoo isatti garagaltee ti afaan Ibraayisxitti “ Rabbuunii ! ” isaan jette ; ma'anaan isaa tiis “ Barsiisaa ” jechuu dha .
43020017	Yesuus ammoo , “ Na hin tuqin ! Ani amma illee gara Abbaatti ol hin baane ; gara obboleeyyan kiyyaa deemii dhaqii tii , ‘ Ani gara Abbaa kiyyaa tii fi Abbaa keeysanii , gara Rabbii kiyyaa tii fi Rabbii keeysanii tiin ol baha ’ jedhii isaanitti himi ! ” jedhee ti isii ajaje .
43020018	Hogguus Maariyaam Magdalaa dhuftee ti , “ Ani Goofticha arkee tiin jira , inni dhaamsa kana anatti dhaamee ti jira ” jettee ti barattootatti himte .
43020019	Guyyaa jalqaba torbaanitti [ gaafa Dilbataa ] galgala , barattoonni Yihudoota waan sodaataniif jecha , mana cufatanii ti tattaa'an ; hogguus Yesuus dhufee ti isaan jidduu dhaabbatee , “ Nagayni isiniif haa tahu ! ” isaaniin jedhe .
43020020	Tana eega jedhe booddee harka isaa lamaanii fi cinaacha isaa isaan agarsiise ; barattoonni niis Goofticha arkanii ti gammadan .
43020021	Yesuus ammaas itti deebi'ee , “ Nagayni isiniif haa tahu ! ” isaaniin jedhe ; itti furee tiis , “ Abbaan akkuma ana erge , aniis isiniin erga ” jedhee ti isaanitti dubbate .
43020022	Kana jechaa ti hafuura isaanitti baafatee , “ Ruuhal Qudus fudhadhaa !
43020023	Dilii isaanii warri isin oomfii gootaniif , isaaniif oomfii godhamteef ; dilii isaanii isin yoo oomfii godhuuf baattan , isaan irratti qabamtee ti jirti ” isaaniin jedhe .
43020024	Barattoota Gooftaa kudha lamaan keeysaa , Toomaas kan “ Lakkuu ” jedhamu tokko , hogguu Yesuus dhufe barattoota wajjiin hin turre .
43020025	Barattoonni warri kaaniis , “ Gooftaa agarree ti jirra ” jedhanii ti itti himan ; inni garuu , “ Harka isaa lamaan irratti bakka mismaarri isa ure yoon arke malee , quba kiyyaas yoon uraa mismaaraa san keeysa kaaye malee , harka kiyyaas cinaacha isaa keeysa yoon kaaye malee , hin amanu ! ” isaaniin jedhe .
43020026	Guyyaa saddeet booddee ammaas barattoonni isaa walitti qabamanii ti mana keeysa turan , Toomaasiis isaanii wajjiin ture . Isaan mana cufatanii odoo tattaa'anii , Yesuus dhufee ti isaan jidduu dhaabbatee , “ Nagayni isiniif haa tahu ! ” isaaniin jedhe .
43020027	Kana booddee Toomaasiin , “ Quba kee fidii as irra kaahi , harka kiyya lamaan ilaali , harka kee fidii tii cinaacha kiyya keeysa kaahi ; nama hin amanne hin tahin , kan amante tahi malee ! ” jedheeni .
43020028	Toomaasiis , “ Gooftaa koo , Rabbii koo ! ” jedhee ti deebiseef .
43020029	Yesuus ammoo , “ Yaa Toomaas , waan ana agarteef amantee ? Odoo na hin arkin warri amanan , akkam eeybifamoo dha ” isaan jedhe .
43020030	Yesuus kitaaba kana keeysatti waan hin barreeyfamin , milikkittan biraa hedduu dha barattoota isaa duratti hojjatee ti jira .
43020031	Isaan kanneen garuu , Yesuus , Kiristoos , Ilma Rabbii tahuu isaa akka amantanii fi , ammaas amanuu keeysaniiniis maqaa isaa tiin jireenya akka qabaattaniif jecha barreeyfaman .
43021001	Kana booddee ammaas Yesuus Garba Bishaan Xiberiyaas cinaatti haala kanatti barattootatti if mullise .
43021002	Simoon Phexiroos , Toomaas kan “ Lakkuu ” jedhamu , Naatanaa'el kan Qaanaa Galiilaa , ilmaan Zabdewosii fi , barattoonni isaa lama warri biraa tiis wajjiin turan .
43021003	Hogguus Simoon Phexiroos , “ Ani kalluuna qabuufiin deema ” isaaniin jedhe ; isaaniis , “ Nutiis sii wajjiin deemna ” jedhaniin ; gad bahanii tiis doonii dha seenan . Halkan san garuu waa takka illee hin qabne .
43021004	Bariisaa ganama ammoo , Yesuus qarqara bishaanii dhaabbatee ti ture ; barattoonni garuu Yesuus tahuu isaa hin beeyne .
43021005	Yesuus hogguus , “ Jarana ! Kalluuna if biraa hin qabdanii ? ” isaaniin jedhe ; isaan garuu , “ Hin qabnu ” jedhanii ti deebisaniifi .
43021006	Inni ammoo , “ Doonicha cinaa gara mirgaa tiin shabaka darbaa tii ni arkattu ! ” isaaniin jedhe . Isaaniis shabakticha ni darbatan , hoddomina kalluuna irraa kan ka'e shabaka harkisuu dha dadhaban .
43021007	Barataan inni Yesuus jaalate ammoo , “ Inni Goofticha ” jedhee ti Phexiroositti dubbate . Simoon Phexiroos , inni Gooftaa tahuu isaa akkuma dhagayeen , marxoo isaa tan duraan if irraa hiike deebisee marxifatee ti bishaanitti gad utaale .
43021008	Barattoonni warri kaaniis doonii keeysa taa'anii ti , shabaka kalluunni guute harkisaa ti dhufan ; isaan hanga dhuundhuma dhibba lamaa takka , qarqara bishaan irraa achi hiiqu malee , fagoo hin turre .
43021009	Hogguu gara lafaatti bahan ammoo , barbada ibiddaa kan kalluunni irra jiruu fi biddeenaas achitti arkan .
43021010	Yesuus , “ Kalluuna ammuma qabdan irraa waa fidaa ! ” isaaniin jedhe .
43021011	Kanaaf Simoon Phexiroos doonicha seenee , shabaka kalluunni gurguddaan dhibbaa fi shantamii sadih keeysa guutuu , gara lafaatti harkise ; kalluunni hammana hoddomaatu illee garuu , shabakni hin tarsaane .
43021012	Yesuus hogguus , “ Koottaa tii faxaraa ! ” isaaniin jedhe . Gooftaa tahuu isaa waan beekaniif jecha , barattoota keeysaa tokko illeen ija jabaatee , “ Ati eenyu ? ” jedhee kan isa gaafate hin turre .
43021013	Yesuus dhufee biddeenticha fuudhee ti isaaniif kanne ; kalluunaas akkasuma godhe .
43021014	Yesuus du'aa eega kaafame booda , tanaan wayta sadeeysaaf barattoota isaatitti if mullisuu isaa ti .
43021015	Eega faxara fixan booda Yesuus , Simoon Phexiroosiin , “ Simoon , yaa ilma Yohannis ! Isaan kanneen caalaa ana ni jaalattaa ? ” jedheeni ; inni ammoo , “ Eeyye yaa Gooftaa ! Akkaan si jaaladhu atuu ni beeyta ” jedheeni . Yesuus deebisee , “ Ilmoolee hoolotaa tiyya tiiysi ! ” jedheeni .
43021016	Yesuus lamaddii ammaas , “ Simoon , yaa ilma Yohannis , ana jaalattaa ? ” jedheeni ; hogguus inni , “ Eeyye yaa Gooftaa ! Akkaan si jaaladhu atuu ni beeyta ” jedhee ti deebiseef . Yesuus ammaas , “ Hoolota kiyya eegi ! ” jedheeni .
43021017	Yesuus sadaffaa ammaas , “ Simoon , yaa ilma Yohannis , ana jaalattaa ? ” jedheeni . Phexiroos ammoo waan inni hoggu sadih , “ Ana jaalattaa ? ” isaan jedheef jecha ni nahe ; deebisee tiis ammaas , “ Yaa Gooftaa , ati waan hundumaa ni beeyta ; akkaan si jaaladhuus atuu ni beeyta ” jedheeni ; Yesuus ammaas , “ Hoolota kiyya tiiysi ! ” isaan jedhe .
43021018	“ Dhugumaan siin jedha , ati dargaggeeysa wayta turte ifumaaf mudhii tee hidhattee , gara feete ni deemta turte ; hogguu dulloomtu garuu , ati harka kee ni diriirsita , namni biraa tiis mudhii tee siif ni hidha , fuudhee tiis gara ati hin barbaanne si geeysa ” isaan jedhe .
43021019	Tanaas , Phexiroos du'a akkamiin Rabbiif ulfina kannuuf akka deemu mullisuuf dubbate ; achiin booda “ Na duukaa bu'i ! ” isaan jedhe .
43021020	Phexiroos if duuba garagalee barataa , kan Yesuus jaalachuu ture sun , isaan duukaa odoo deemuu ti arke ; barattuun kun isa kan hiraata irratti gudeeda Yesuusitti irkatee , “ Yaa Gooftaa , eenyu inni dabarsee si kannuuf deemu ? ” jedhee kan gaafatee turee dha .
43021021	Phexiroos hogguu isa arke , Yesuusiin , “ Yaa Gooftaa , inni kun ammoo akkam taha ? ” jedheeni .
43021022	Yesuus deebisee , “ Hammaan ani deebi'ee dhufu akka inni jiraatu yoon fedhe , maaltu si dhibe ? Ati anuma duukaa bu'i ! ” jedheeni .
43021023	Achumaan oduun , “ Barataan kun hin du'u ” jettu obboleeyyan keeysatti odeeyfamte . Yesuus garuu , “ Hammaan ani deebi'ee dhufu akka inni jiraatu yoon fedhe , maaltu si dhibe ? ” jedheeni malee , “ Inni hin du'u ” hin jenneeni .
43021024	Inni dubbii kanaaf ragaa bahu , kan kana hundumaa barreeysees barattuma kana ; nutiis akka ragummaan isaa amanamaa tahe ni beeyna .
43021025	Kanneen malees , Yesuus waan biraa hedduu dha hojjate ; hundi isaanii silaa takka takkaan barreeyfamanii , biiyti addunyaa tuu kitaabota isaan itti barreeyfaman fuudhuuf , kan bakka hin qabne anatti fakkaata .
44001001	Yaa kabajamaa Tewofilos ! Kitaaba duraa keeysatti , waan Yesuus hojjachuu fi barsiisuu jalqabe hundumaa ,
44001002	kanneen jalqabumaa kaasee , hanga guyyaa inni , eega ergamoota ifii filate , Ruuhal Qudusiin ajaje booddee , gara samii ol itti fudhatametti tahanii dha .
44001003	Yesuus dararamaa fi du'a isaa booddee ammaas jiraataa akka tahe , deddeebi'ee haala nama hin mamsiifneen isaanitti if mullise . Guyyaa afurtamaaf akka isa arkan godhee , waa'ee Mootummaa Rabbii tiis isaanitti dubbate .
44001004	Isaanii wajjiin odoo jiruu , “ Abdii Abbaan kiyya isiniif kanne , kan ana irraa dhageeysan san eeggadhaa malee , Yerusaaleemii hin bahinaa ! ” jedhee ti isaan ajaje .
44001005	Itti dabalee tiis , “ Yohannis bishaaniin cuuphe , isin ammoo dhihuma tanatti , Ruuhal Qudusiin cuuphamuuf jiraattu ” jedheeni .
44001006	Isaan hogguu achitti walitti qabaman , “ Yaa Gooftaa , wayta tana Israa'eliif mootummaa ni deebiftaafii ? ” jedhanii ti gaafatan .
44001007	Inni ammoo deebisee , “ Wayta yookiin manziila Abbaan amrii isaa tiin murteeyse , beekuun isiniif hin kannamne .
44001008	Isin ammoo , Ruuhal Qudus hogguu isin irratti bu'u , humna ni arkattu ; Yerusaaleem keeysatti , Yihudaa hundumatti , ammaas Samaariyaatti , hanga daangaa lafaattiis raga-baatuu tiyya taatu ” isaaniin jedhe .
44001009	Akkuma jecha kana afaanii fixateen , oduma isaan daawwatanii samitti ol fudhatame ; duumeeysi itti marsee ti , ija isaanii duraa dhooyse .
44001010	Oduma isaan ija itti dhaabanii gara inni deeme samii keeysa laalaa jiranii , kunoo , namoonni uffata adaadii uffatan lama isaan cinaa dhadhaabbatanii ti ,
44001011	“ Isin yaa warra Galiilaa , maaliif dhadhaabbattanii samii keeysa ol laaltan ? Yesuusummaan , isin biraa samitti ol fudhatame kun , akkaatuma inni itti samitti deemee agartan kanatti , ammaas akkasumatti deebi'ee ti dhufa ” jedhaniin .
44001012	Kana booddee ergamoonni Gaara Ejersaa irraa , gara Yerusaaleemitti deebi'an ; gaarii sun mandaricha irraa deemsa guyyaa Sanbataa , jechuun hanga kiilo metrii tokkoo ti fagaata ture .
44001013	Hogguu deebi'an magaalaa seenan , ammaas mana duraan keeysa turan , kan qallaa gubbaa jirutti galan . Isaaniis Phexiroos , Yohannis , Yaaqoob , Indiriiyaas , Filiphoos , Toomaas , Bartolomewos , Maatewos , Yaaqoob ilma Alfewos , Simoon kan hinaafticha jedhamuu fi Yihudaa ilma Yaaqoob turan .
44001014	Ergamoonni kun hundinuu wal tahuu dhaan , dubartootaa fi , Maariyaam haadha Yesuus , ammaas obboleeyyan isaa wajjiiniis , kadhataaf if kannanii ti turan .
44001015	Jidduu san Phexiroos , walgahii amantoota hanga nama dhibbaa fi diiydam tahan keeysa dhaabbatee ti ,
44001016	“ Yaa obboleeyyan koo , Qoowliin Kitaabaa tan Ruuhal Qudus duraan dursee afaan Daawwidiin , Yihudaa laalchisuun dubbate , raawwatamtee ti jirti ; inni kunoo , warra Yesuus qaban dura deemee ti agarsiise .
44001017	Inni nu wajjiin lakkaawamee , hojii tana keeysattiis , qoodni tajaajilaa kannamee tiif ture .
44001018	Namtichi kun , horii jallina hojjatee arkate saniin lafa bitate ; akkuma jirutti dhaabbatumaan lafa dhawwee ti , bakka lamatti gargar tarsa'e ; marrimaan isaa tiis keeysaa faca'e .
44001019	Dubbiin tuniis warra Yerusaaleem jiran hundumaa biratti ni beekamte , dachi saniis afaan isaanitti ‘ Akeldaamaa ’ jedhamti ; hiikkaan isaa tiis ‘ Dachii dhiigaa ’ jechuu dha .
44001020	Kitaaba Faarfannaa keeysatti , ‘ Qe'een isaa haa ontu , namni keeysa jiraatuus tokko illeen hin arkamin ! ’ Ammaas , ‘ Hojii isaaf qoodamte , kan biraa haa fudhatu ’ kan jedhu barreeyfamee ti jira .
44001021	“ Kanaaf jecha zamana Yesuus Gooftaan , nu jidduu jiraachaa ture hundumaa , namoota nu wajjiin turan keeysaa tokko ,
44001022	Kan eega cuuphaa Yohannisii jalqabee , hanga guyyaa Gooftaan itti nu biraa ol fudhatametti , nu jidduu turee tu , nu wajjiin raga-baatuu du'aa ka'uu isaa tahuun irra jira ” jedhe .
44001023	Hogguusuma maqaa nama lamaa dhiheeysan ; isaaniis Yoseef kan Baarsaabaas yookiin Yusxoos jedhamee yaamamuu fi , ammaas Maatiyaas nama jedhamu turan .
44001024	Warri walitti qabaman sun ammaas , “ Yaa Gooftaa , ati kan garaa nama hundumaa beeytu , isaan kana lamaan keeysaa kan ati filatte mullisi !
44001025	Hojii tana irraa qooda fudhatee ergamaa tahee , bakka Yihudaan dhiisee irraa bakka isaatti deeme tana , haa fudhatuu ” jedhanii ti kadhatan .
44001026	Hogguus isaan lamaaniif hixaa darbinaan , hixaan Maatiyaasiif bahe ; akkasitti inni ergamoota kudha tokkowwan sanitti dabalame .
44002001	Ayyaanni guyyaa shantammeeysaa kan Phenxeqostee jedhamu hogguu gahe , hundinuu isaanii tuu bakka takkatti walitti qabamanii ti turan .
44002002	Dingatuma didirrisni samii irraa , akka bubbee bubbiftutti dhagayamee , mana isaan keeysa jiran guute .
44002003	Waan kanneen akka arraba ibiddaa fakkaataniis isaanitti mullatan , gargar babahanii tiis , ammaas hunduma isaanii irra tokko tokkoon tattaa'an .
44002004	Hogguus hundi isaanii tuu Ruuhal Qudusiin guutamanii ti ; akkuma Ruuhaan dubbachuu isaaniif kannetti , afaan adda addaa tiin dubbachuu jalqaban .
44002005	Yihudoonni Rabbi sodaatan kanneen Yerusaaleem keeysa jiraatanii fi kanneen saba biyya lafaa hundumaa keeysaa dhufaniis achi turan .
44002006	Didirrisa kana dhageenyaan , hundinuu walitti qabaman ; warri Ruuhal Qudusiin guutaman kun , adduma addaan , afaan isaanii hundumaan dubbachuu isaanii dhageenyaan , ajaa'ibanii waanuma jedhan wallaalan .
44002007	Birratanii ti haalaan ajaa'ibanii , “ Warri dubbachaa jiran kun hundinuu warruma Galiilaa tii mitii ? ” jedhan .
44002008	Dabalanii ammaas , “ Eegasuu nuti hundinuu addumaan , akkamitti afaanuma itti ababneen dhageenya ree ?
44002009	Nuti warri Phaartee , warri Meediyaa , warri Elaam , Mesophotaamiyaa warri jiraannuus , warri Yihudaa , Qaphadooqiyaa , Phonxoosii fi Asiyaa tiis ,
44002010	nuti warri Firiigiyaa tii fi Phamfiliyaa , ammaas Misraa fi kutaa Liibiyaa keeysaa naannoo Qareenaa , warri laaluuf Roomaa dhufnees , Yihudoonninii fi ammaas warri amantii Yihudaa fudhataniis ,
44002011	nuti warri Qareexisii fi Araboonni niis , isaan kanneen hojii quduraa Rabbii , afaan keenyaan odoo himanii ti dhageenya ” jedhan .
44002012	Hundi isaanii birratanii waan godhan wallaalanii ti , “ Tun maaluma tahinna ? ” waliin jedhan .
44002013	Warri kaan ammoo , “ Isaan kun daadhii quufanii ti jiru ” jedhanii ti itti qoosan .
44002014	Hogguus Phexiroos warra kudha tokkoo wajjiin dhaabbatee , sagalee isaa ol fudhatee , namootatti dubbachutti ka'e , “ Isin yaa warra Yihudootaa , warri Yerusaaleem jiraattaniis hundinuu , mee hubadhaa , dubbiin tiyyaas isiniif haa galtu !
44002015	Jarreen kun kan farshaanan isinitti hin fakkaatin ; amma ganama , za'aa sagleeysa !
44002016	Wanni asitti tahe kun ammoo , waan Rabbi afaan nabi Yo'eliin dubbatee dha ;
44002017	‘ Guyyaa gara dhumaatti akkana ni taha jedha Rabbi , nama hundumaaf ruuhaa kiyya niin kanna , ilmaan keeysan dhiiraa fi dhalaan raajii ni dubbatu ; dargaggoonni keeysan mullata ni arku , manguddoonni keeysaniis manaama ni manaamu .
44002018	Eeyye , guyyoota sanitti hojjatoota kiyya warra dhiiraa tii fi dubartiif ruuhaa kiyya niin kanna , raajiis ni dubbatu .
44002019	Waan ajaa'ibaa ol samii irratti , milikkitaas gadi lafa irratti , dhiigaa fi ibidda , aara lafaa buk jedhuus niin agarsiisa ;
44002020	guyyaan Gooftaa dhaa , guddichinii fi ajaa'ibsiisaan odoo hin dhufin dura , aduun dukkanatti , jiini niis dhiigatti ni jijjiiramu .
44002021	Maqaa Gooftaa kan yaammatu hundinuu ammoo najaa dha baha ’ jedhe .
44002022	“ Isin yaa warra Israa'el , dubbii tana dhaggeeyfadhaa ! Rabbi , Yesuus nama Naazireet kanaan , hojii amrii isaa , baasaa fi milikkita adda addaa kanneen isin beeytan , isin jiddutti hojjachuu isaa tiin fudhatamaa dha isa godhe .
44002023	Namtichi kun akka Rabbi duraan dursee akeeka isaa herregetti , ammaas akka beekumsa bara baraa isaattiis dabarfamee ti kanname ; isin ammoo harka warra Rabbi hin beeyneen muka irratti fanniftanii ti isa ajjeeftan .
44002024	Rabbi ammoo hidhaa du'aa irraa isa hiike ; inni du'aan qabamee hafuu waan hin dandeenyeef jecha , deebisee ti du'aa isa kaase .
44002025	Daawwid waa'ee isaa tiif , ‘ Ani wayta hundumaa Goofticha , if birattiin arka , akkaan hin sossoonees inni mirga kiyyaan jira ;
44002026	tanaaf jecha garaan kiyya gammade , arrabni kiyyaas ni ililche ; kanatti dabalee , foon kiyyaas abdachaa ti jiraata .
44002027	Lubbuu tiyya bakka warra du'anitti hin dhiiftu , Tokkicha Qulqulluu kee tiis tortorutti dabarsitee hin kannitu .
44002028	Karaalee jireenyaa na barsiiftee ti jirta ; ana biratti arkamuun kee tiis , gammachuu dhaan na guuta ’ jedha .
44002029	“ Yaa obboleeyyan koo , waa'ee Daawwid abbaa keenyaa , shakkiin maletti isinitti himuun jaaladha ; inni du'ee , ammaas awwaalamee tiis jira , qubbiin isaa tiis hanga arraatti illee nu bira jirti .
44002030	Inni nabiyyii waan tureef jecha , ammaas Rabbi asara isaa keeysaa tokko , barcuma mootummaa isaa irra akka teeysisu , kakuu dhaan akka isa abdachiise beekee ti jira .
44002031	Kanaaf inni , waa'ee du'aa ka'uu Kiristoos duraan dursee arkee ti dubbate , ‘ Inni bakka warra du'anitti hin dhiifamne , foon isaa tiis tortorutti hin kannamne ’ jedhee ti raajii dubbate .
44002032	Yesuus kana , Rabbii tu du'aa kaase ; ammaas hundi keenyaa huu tanaaf ragaa dha .
44002033	Inni gara harka mirgaa Rabbii Abbaatti ol kaafamuu dhaan , Ruuhal Qudus abdachiifamee ture Abbaa irraa fuudhuu dhaan , waan amma isin agartanii fi dhageeysan kana dhangalaase .
44002034	Daawwid , ifiif gara samitti ol hin baane , haa tahu malee , ‘ Gooytichi Gooftaa kiyyaan , gara harka mirgaa kiyyaa taa'i ,
44002035	adawwii tee ejjata miilaa kee tii hangaan siif godhuu ’ jedhee dubbatee ti jira .
44002036	Tanaaf Rabbi , Yesuusuma isin muka irratti fanniftan kana Gooftaa fi Masiihi akka godhe , Israa'elonni hundinuu , mirkaniin haa beekanii ! ” jedhe .
44002037	Ummanni niis tana dhagayuun , hanga onnetti gadi isaan waraannaan , hogguus Phexiroosii fi ergamoota warra kaaniiniis , “ Yaa obboleeyyan keenya , maal haa goonu ree ? ” jedhan .
44002038	Phexiroos ammaas , “ Toowbadhaa , diliin teeysan akka oomfii isiniif godhamtuuf , hundi keeysanuu tokko tokkoon , maqaa Yesuus Kiristoositti cuuphamaa ; kannaa Ruuhal Qudusiis ni fudhattu .
44002039	Abdiin Rabbi abdachiise isinii fi joollee teeysaniifi , warra fagaatanii jiraataniifiis , Rabbiin keenya Gooytichi warra yaamu hundumaafiisi ” jedhee ti deebiseef .
44002040	Tana malees Phexiroos , jechoota biraa hedduu dhaan , “ Balaa dhaloota jallaa kanatti dhuftu jalaa najaa if baasaa ! ” jedhee ti , jabeeysee isaan gorse .
44002041	Warri dubbii isaa fudhataniis ni cuuphaman ; akkasitti guyyaa san hanga lubbuu nama kuma sadihiitu isaanitti dabalame .
44002042	Amantoonni niis barsiisa ergamootaatti , asoosama tokkummaatti , biddeena kutachuttii fi ammaas kadhatattiis fardeeyfatanii if kannanii ti jiraatan .
44002043	Baasaa fi milikkinni hedduun ergamootaan ni godhamu turan , lubbuun namaa hundi niis sodaa dhaan qabamte .
44002044	Warri amanan hundinuu bakka takka wajjiin turan , wanni isaan qabaniis , hundinuu qabeenya walii wajjii ti ture .
44002045	Araddaa isaanii tii fi qabeenya isaanii gurguranii , horii isaa tiis nama hundumaaf , akka isa barbaachisetti ni hiru turan .
44002046	Guyyuu yaada tokkoon , Beeytal Maqdas keeysatti walgayanii , manneen isaaniittiis biddeena kutatanii , garaa arjaa fi gammachuuniis , nyaata isaanii waliin gayanii ni nyaatu turan .
44002047	Rabbiif hamdii galchaa , ummata hundumaa durattiis kabajaan fudhatama arkatan ; ammaas Gooftaaniis guyyuu , lakkooysa isaanii irratti warra najaa bahan ni dabale .
44003001	Gaaf tokko Phexiroosii fi Yohannis wayta kadhata waaree booddee dhaa , sa'aatii sadeeysaatti , gara Beeytal Maqdasitti ol deemaa ti turan .
44003002	Kunoo , namtichi dhaloota isaa tii jalqabee naaffate tokko , achi ture ; inni niis guyyuu baadhatanii fidanii , “ Karra miidhagduu ” jedhamtu dura kaayamee , warra Beeytal Maqdas seenan irraa dhoortoo dha kadhata ture .
44003003	Namtichi kun , Phexiroosii fi Yohannis , kanneen Beeytal Maqdas seenuuf dhufan agarraan , dhoortoo isaan kadhate .
44003004	Phexiroosii fi Yohannis ija isatti dhaabanii ti , hogguus Phexiroos , “ Ol nu ilaali ! ” jedheeni .
44003005	Hogguus namtichi , kan waa isaan irraa arkatu seehee ti , xiyyeeyfatee ti isaan laale .
44003006	Phexiroos ammoo , “ Ani meetaa fi ziqeeya hin qabu , waaniin qabu ammoo siifiin kanna ; maqaa Yesuus Kiristoos nama Naazireetiin ka'ii , deemi ! ” jedheeni .
44003007	Harka mirgaa isa qabee ti ol isa kaase , hogguusuma miilli isaa tii fi koomeen isaa tiis jajjabaataniif .
44003008	Utaalee , ka'ee ti dhaabbatee , deddeeme , isaan wajjiiniis Beeytal Maqdasi seene , miilaan deddeemaa , ol utaalaa tiis Rabbi galateeyfate .
44003009	Ummanni hundinuu , isa kan deddeemaa Rabbi galateeyfachutti jiru arkan .
44003010	Beeytal Maqdas , karra miidhagduu dura taa'ee , kan dhoortoo kadhataa ture tahuu isaa hubatanii , waan isaaf godhame kanaafiis ajaa'ibanii hedduu dha baaseeyfatan .
44003011	Hogguu namtichi Phexiroosii fi Yohannisitti maxxanee jalaa hafuu dide , ummanni hundinuu ajaa'ibaa ti wajjiin orihaa , hulluuqoo Beeytal Maqdas tan “ Hulluuqoo Solomoon ” jedhamtutti isaanitti dhufan .
44003012	Phexiroos hogguu tana arke ummataan , “ Yaa warra Israa'el , maaliif tana ajaa'ibdan ? Akka waan nuti humna teenyaan yookiin qulqullummaa teenyaan isa deemsifnetti , maaliif ajaa'ibdanii nu millattu ?
44003013	Yesuus , kanuma isin dabarsitanii kannitanii Philaaxos durattiis , hogguu inni silaa isa gadi dhiisuuf murtoo irra gahe kaaddan sani ; Rabbiin Abrahaam , kan Yisihaaq , kan Yaaqoobiis , Rabbiin abbootii teenyaa ammoo , kaadamticha isaa tiif , durrii ulfinaa ti ol irraa godheef .
44003014	“ Isin ammoo , tokkicha qulqulluu fi qaceelaa ture Yesuus kaaddanii ti ; nama nama ajjeese akka isiniif hiikuufi Philaaxos gaafattan .
44003015	Isa burqaa jireenyaa tahe , isin ni ajjeeftan , isa ammoo Rabbi du'aa keeysaa kaase , kanaafiis nuti raga-baatuu dha taane .
44003016	Ammaas maqaan isaa , maqaa isaatitti amanuu tu , namticha isin agartanii beeytan kana , jajjabeeysuu dandaye . Ammaas amantii Yesuus keeysaan dhuftuu tu , aafihaa guutuu tana , hunduma keeysan duratti isaaf kanne .
44003017	“ Ammaas yaa obboleeyyan kiyya , isinii fi hooggantoonni keeysaniis waan gootan hundumaa , odoo hin hubatin wallaalaan akka gootan , anuu niin beeka .
44003018	Rabbi ammoo , duraan dursee , Masiihiin isaa hiraaramuun akka isa irra jiru , waan afaan nabiyyootaa hundumaan himsiisee ture sani , akka kanatti akka raawwatamu godhe .
44003019	Eegasuu toowbadhaa , diliin teeysaniis akka isin irraa haqamtuuf , gara Rabbitti deebi'aa . Wayti haarayoomfamuutiis Goofticha biraa akka dhuftuuf .
44003020	Ammaas Masiihicha duraan dursee isiniif herregamees , akka isinii erguuf , inni niis Yesuusi .
44003021	Duruma irraa jalqabee Rabbi , afaan qulqulloota nabiyyoota isaa tiin dubbachaa waan ture raawwate , hundumaa hanga bakkatti deebisutti ammoo , Yesuus samii irra turuu tu isa irra jira .
44003022	Museen illeen , ‘ Nabiyyii akka kiyyaa tokko , Rabbi Gooytaan keeysan obboleeyyan keeysan keeysaa isiniif ni kaasa , waan inni isinitti himu hundumaa dhaggeeyfachuu tu isin irra jira .
44003023	Namni nabiyyicha san hin dhaggeeyfanne hundinuu ammoo , ummata keeysaa ni balleeyfama ’ jedhee ti ture .
44003024	Nabiyyoonni Saamu'elii jalqabanii isa boodaas ka'anii fi dubbatan hundinuu , waa'ee bara kanaa labsanii ti jiru .
44003025	Isin warra nabiyyoota dhaalu , irbuu Rabbi abbootii teeysaniif dhaabe keeysaa hiis warra hirmaattu ; inni Abrahaamiin , ‘ Asara kee tiin , sabni addunyaa irraa hundinuu eeybifama ’ jedhee ti ture .
44003026	Kanaaf Rabbi karaa keeysan hamaa irraa , hunduma keeysanuu deebisuu dhaan isin eeybisuuf jecha , kaadamaa isaa kaasee , duraan dursee isinitti erge ” jedheeni .
44004001	Phexiroosii fi Yohannis ummatatti dubbachaa odoo jiranii , luboonni , alaqaan waardiyyaa Beeytal Maqdasii fi ammaas Saduqoonni isaanitti dhufan .
44004002	Ergamoonni kanneen , Yesuus du'aa akka ka'ee fi du'aa ka'uuniis akka jirtu , ummata waan barsiisaniif jecha , hedduu dha isaanitti aaran .
44004003	Akkasitti isaan lachuu qaqabanii ti , guyyaan waan dhiheef jecha , hanga barihutti mana hidhaatti naqan .
44004004	Haa tahuu malee , warra qoowlicha dhagayan keeysaa namoonni hedduun ni amanan ; lakkooysi amantootaa warri dhiiraa qoftinuu hanga kuma shanii ti gahe .
44004005	Lafti bariinaan , hooggantoonni Yihudootaa tii fi manguddoonni , barsiisoonni seeraa tiis Yerusaaleemitti walitti qabaman .
44004006	Isaan wajjiin Haannaas angaftichi lubootaa , Qayyaaffaa , Yohannisii fi Iskindroos , ammaas warri biraa tiis kanneen haaskaa angafoota lubootaa tahaniis keeysa turan .
44004007	Warri ergamoota qaqaban sun , hogguu yaa'ii dura isaan dhaaban , “ Humna maalii tiin yookiin maqaa eenyuu tiin tana gootan ? ” jedhanii ti gaafatan .
44004008	Phexiroos hogguus Ruuhal Qudusiin guutamee , “ Isin shuumoonni biyyaa , manguddoo warri taataniis ,
44004009	gocha gaarii namticha naafa ture kanaaf godhameef , akkaataa inni itti fayye , nuti arraan tana gaafatamaa yoo jiraanne ,
44004010	namtichi fayyaa tahee isin dura dhaabbatu kun , maqaa Yesuus Kiristoos nama Naazireetiin , kan isin fanniftaniin , kan Rabbi du'a keeysaa isa kaaseen fayyuu isaa , hundi keeysanuu beekaa ! Ummanni Israa'el hundi niis tana haa beeku .
44004011	Inni kun dhagicha , isin warri najjaaronni tuffattan , kan ammoo dhagaa mataa utubaa manaa qaceelchu tahee dha .
44004012	Najaatni , Yesuus Kiristoos qofaan malee , karaa biraa tokko illeen hin jiru ; maqaan biraa , kan ittiin najaa bahuun nu irra jiru , samii gaditti Banii Aadamiif hin kannamne ” jedhe .
44004013	Warri miseensa yaa'ii sanii tiis , Phexiroosii fi Yohannis ija-jabinaan akkaataa itti dubbatan hogguu caqasan , wara doofaa kanneen qaraatii hin qabne tahuu isaanii hubatanii ti , ajaa'iban ; haa tahu malee , jarri kun warra Yesuusiin wajji turan tahuun isaanii ni galteefi .
44004014	Namtichi fayye saniis , Phexiroosii fi Yohannis cinaa dhaabbatee daawwachaa waan jiraniif , waanuma jedhanii ittiin morkan dhaban .
44004015	Kanaaf yaa'ii keeysaa akka gadi bahan isaan ajajanii ti , ifiif waliin marihatanii ,
44004016	“ Milikkinni beekamaan jarreen kanaan akka godhamee mullifame , namoota Yerusaaleem keeysa jiraatan hunduma biratti beekamaa dha , nutiis kanaan dhara jechuu hin dandeenyuu ; eegasuu jarreen kana maal haa goonu ?
44004017	Dubbiin tun ummata keeysa baballattee akka hin odeeyfamne , maqaa kanaaniis deebi'anii nam tokkotti illee akka hin dubbanne , jabeeysinee ti isaan doorsifna ” jedhanii ti walii galan .
44004018	Kana booddee ol isaan yaamanii ti , maqaa Yesuusiin gonkumaa akka hin dubbannee fi akka hin barsiifne , isaan ajajan .
44004019	Phexiroosii fi Yohannis ammoo , “ Ta Rabbii dhagayuu irra , teeysan dhagayuun Rabbi duratti qaceelaa yoo taate , isinummaan mee faradaa ! ” jedhanii ti isaaniif deebisan .
44004020	“ Nuti ammoo waan ifii agarree fi dhageenye odeeysuu dhiisuu hin dandeenyu ” jedhaniin .
44004021	Yaa'ichi dabalee eega isaan dinniine booda gadi isaan dhiise ; namoonni hundinuu waan godhame saniif jecha Rabbiif hamdii dhiheeysaa waan turaniif , ergamoota san adabuuf karaa itti dhaban .
44004022	Namtichi mu'ujizaan fayyinaa godhamteef sun , nama umriin bara afurtama dabre ture .
44004023	Phexiroosii fi Yohannis akkuma gadi dhiifamaniin , gara saahibban isaaniititti dhaqanii ti , luboonni warri angafoonninii fi manguddoonni waan isaaniin jedhan isaanitti himan .
44004024	Isaaniis hogguu tana dhagayan , hundinuu bakka takkaa sagalee isaanii ol fudhatanii ti , Rabbi kadhaa , “ Yaa Gooytaa , ati kan samii fi dachii , bahariis , isaan kanneen keeysa waan jiran hundumaa kan uumte .
44004025	Ruuhal Qudusiin afaan gabricha kee Daawwid , abbaa keenyaa tiin , ‘ Sabni qomoo Israa'el hin tahin maaliif finiinu ? Sabni hundi niis faayda-malii maaliif yaadu ?
44004026	Mootoonni addunyaa lolaaf qindaawan , alaqoonni niis Gooytichaa fi Masiihii isaa irratti ka'uuf bakka-takkaa irratti wal gayan ’ jette .
44004027	“ Eeyye , dhugumaani magaalaa kana keeysatti , Herodisii fi Phonxos Philaaxos , saba qomoo Israa'el hin tahinii fi ammaas ummata Israa'elii wajjiin , kaadamaa kee qulqulluu , Yesuus ati muudde irratti , daba marihatan .
44004028	Tanaani , waanuma ati humna tee tii fi fedha kee tiin akka tahaniif duraan herreydee murtoo gootee turte raawwatan .
44004029	Ammaas yaa Gooytaa , doorsisa isaanii ilaali , kaadamtoonni kee tiis sodaa takkaan maletti , Qoowlii tee akka dubbataniif , ija-jabummaa kanniif !
44004030	Maqaa Yesuus kaadamaa kee qulqullichaa tiin dhukkubsattoota fayyisuuf , milikkitaa fi baasa adda addaa tiis godhuuf , irree tee diriirsi ! ” jedhan .
44004031	Hogguu isaan kadhata kana afaanii fixatan bakkiti isaan itti walitti qabaman ni sossoote . Hundi isaanii tiis Ruuhal Qudusiin guutamanii , Qoowlii Rabbii ija-jabummaa dhaan dubbachaa ti turan .
44004032	Namoonni amanan hundinuu , warra garaa tokkoo tii fi yaada tokkoo ti turan . Isaan keeysaa tokko illeen , waanuma ifii qabanii nuu , kun kiyya hin jenne ; haa tahu malee , waan qaban hundumaa wajjumaan qabaachu turan .
44004033	Ergamoonni niis qiwwaa guddoo dhaani du'aa ka'uu Gooftaa Yesuusiif ragaa bahan ; ni'imaan guddooniis hunduma isaanii irra turte .
44004034	Namni tokko illeen isaan keeysaa waa dhabee hin rakkanne , lafa yookiin mana warri qaban hundinuu , gurguranii horii isaa tiis ni fidu turan .
44004035	Horii fidanii tiis , miila ergamootaa dura kaahu ; nama hundumaa fuu matumatti , akkuma isa barbaachisetti ni hiru turan .
44004036	Warra Leewii keeysaa , namticha Yoseef jedhamu kan biyya Qophroositti dhalate tokkoo tu ture ; ergamoonni “ Baarnaabaas ” jedhanii ti isa moggaasan ; hiikkaan isaa tiis “ Ilma jajjabeeysu ” jechuu dha .
44004037	Namtichi kun araddaa qabu gurguree ti , horii isaa fidee , miila ergamootaa dura kaaye .
44005001	Namticha Anaaniyaas jedhamu tokkoo tu ture ; inni niitii isaa Safiiraa wajjiin wal tahee ti , lafa qaban takka gurgurate .
44005002	Horii isaa ammoo , niitiin isaa tiis sirritti odoo beeytuu , hanga tokko irraa dhooyfatee , waan hafe fidee ti miila ergamootaa dura kaaye .
44005003	Phexiroos hogguus , “ Yaa Anaaniyaas , ati Ruuhal Qudus duratti kijibuuf , ammaas horii araddaa tee itti gurgurte keeysaa hanga tokko akka dhooyfattuuf , maaliif Sheeyxaanni qalbii tee si guute ?
44005004	Qabeenyi kee kun odoo hin gurgurin dura kee ti ture , eega gurgurtees maallayni kee tuma turee mitii ? Eegasuu akkamitti qalbii tee keeysatti waan tana godhuuf yaadde ? Ati namoota duratti odoo hin tahin , Rabbi duratti kijibdee bar ! ” jedheeni .
44005005	Anaaniyaas dubbii tana akkuma dhagayeeni , lafa dhawee ti du'e ; warri tana dhagayan hundi niis , ni baaragan .
44005006	Dargaggoonni ammoo dhufanii ti , reefka isaa fuudhanii , geeysanii ti awwaalan .
44005007	Kun tahee , akka za'aa sadihii booddee , niitiin isaa waan tahe odoo hin beekin dhufte .
44005008	Phexiroos ammaas , “ Mee natti himi , araddaa teeysan dhugumaan hammanumatti gurgurtanii ? ” jedheeni ; isiiniis , “ Eeyye , nuti hammasumatti gurgurre ” jetteeni .
44005009	Phexiroos hogguus , “ Ruuhaa Gooytaa fitinuuf , isin maaliif wal taatan ? Warri jaarsa kee awwaalan kunoo , amma balbala dura jiru , siis akkasumatti gadi si baasu ! ” isiin jedhe .
44005010	Isiiniis hogguusuma miila isaa jalatti lafa dhooytee ti duute ; dargaggoonni suniis ol seenanii akka duute agarraan , gadi baasanii ti jaarsa isii cinaatti isiis awwaalan .
44005011	Waldayan amantootaa guutummaatti , warri tana dhagayan hundi niis ni baaragan .
44005012	Hogguus milikkinninii fi baasni hedduun harka ergamootaa tiin ummata san jiddutti ni hojjatama ture , amantoonni hundi niis hulluuqoo Solomoonitti wal ni gahu turan .
44005013	Warra biraa keeysaa ammoo , namni tokko illeen isaanitti makamuuf ija hin jabaanne ; haa tahu malee , ummata duratti kabajaa ni qabu turan .
44005014	Kana hundumaa irrattiis warri Gooftatti amanan , dhiiraa fi dubartiin hoddomaachaatuma deeman .
44005015	Hogguu Phexiroos karaa irra dabru , gaadidduun isaa illeen isaan keeysaa hanga tokko irra akka buutuuf jecha , dhukkubsattoota wasaasaa fi saleenaan fidanii ti karaa irra kakaayan .
44005016	Mandaroota naannawa Yerusaaleem irraa , namoonni hedduun , dhukkubsattootaa fi warra ruuhaanonni hamoon rakkisan , walitti qabanii ni fidu turan ; warri geeyfaman hundi niis ni aafihamu turan .
44005017	Angafni lubootaa ammoo warra Saduuqotaa keeysaa murna isa gargaaran wajjiin , hinaaffaan guutamanii ti , ergamoota irratti ka'an ;
44005018	isaaniis qaqqabanii ti mana hidhaatti galchan .
44005019	Maleeykaan Rabbii Gooytaa ammoo , halkan keeysa balbaloota mana hidhaa san banee , isaan gadi baasee ti ,
44005020	“ Deemaa Beeytal Maqdas keeysa dhaabbadhaa tii , ilmii qoowlii jireenyaa tana hundumaa , ummatatti himaa ! ” isaaniin jedhe .
44005021	Isaaniis qoowlii tana dhagayanii , akkuma lafti bariiteen Beeytal Maqdas seenanii ti barsiisan . Angafni lubootaa tii fi warri isa gargaaraniis ni dhufan , ammaas qondaalota yaa'ii ummata Israa'el hunda walitti yaamee ti , ergamoota warra hidhaman san fichisiisuuf gara mana hidhaa sanitti erge .
44005022	Warri ergaman hogguu mana hidhaa dhufan , achi keeysaa isaan dhabnaan , deebi'anii ti warra isaan ergetti gabaasan .
44005023	“ Manni hidhaa akka gaaritti jabeeyfamee cufamee , waardiyyoonni niis balbala hunduma dura dhadhaabbatanii ti agarre ; hogguu mana banne ammoo , nama tokko illee keeysatti hin agarre ! ” jedhan .
44005024	Alaqaan waardiyyaa Beeytal Maqdasii fi , luboonni angafoonni tana dhagayanii , maaluma tahan laata jechuun fajaajawanii ti turan .
44005025	Eegas namtichi tokko dhufee ti , “ Namoonni isin mana hidhaatti galchitan sun , kunoo Beeytal Maqdas keeysa dhaabbatanii ummata barsiisaa ti jiru ” jedhee ti isaanitti hime .
44005026	Hogguus alaqaan waardiyyaa Beeytal Maqdas , namoota isaa wajjiin deemee ti , jara gara yaa'itti isaan fide ; ammoo ummanni dhagaa dhaan nu rukuta jedhanii waan sodaataniif jecha , xabii kaasinii hin daararkeeysine .
44005027	Ergamootaas fidanii ti yaa'ii dura dhaabbachiisan . Hogguus angafni lubootaa gaaffii dhaan isaan xiinxalee ,
44005028	“ Nuti maqaa kanaan akka hin barsiifne , gadi jabeeysinee isin ajajnee ti jirra , isin ammoo barsiisa keeysaniin Yerusaaleem waliin geeysanii ti jirtu ; dabartanii ammaas dhiiga namticha kanaa nu irratti fiduu dha barbaaddu ! ” jedhaniin .
44005029	Phexiroosii fi ergamoonni warri kaaniis deebisanii , “ Nuti namaaf ajajamuu irra , Rabbiif ajajamuu tu nu irra jira .
44005030	Rabbiin abbootii teenyaa , Yesuus , isin muka irratti fanniftanii ajjeeftan san , du'aa kaasee ti jira .
44005031	Rabbi toowbaa fi oomfii dilii Israa'eliif kannuuf jecha , hoogganaa fi naja-baasoo godhee , gara harka mirga isaatti kabajaan ol isa kaasee ti jira .
44005032	Nuti ammoo dubbii tana hundumaaf ragaa dha , Ruuhal Qudus , Rabbi warra isaaf ajajamaniif kannees , akkasumatti ragaa dha baha ” jedhan .
44005033	Warri yaa'ii irra turan tana dhageenyaan , aarri garaan isaan gubannaan , ergamoota ajjeesuu barbaadan .
44005034	Haa tahu malee , yaa'uma san keeysa , Fariisticha barsiisaa seeraa , kan maqaan isaa tiis Gamaali'el jedhamu , kan ummata hundumaa birattiis kabajaa qabu tokkoo tu ture . Namtichi kun ka'ee dhaabbatee ti ergamoonni sun wayta gabaabduuf akka gadi baafaman ajaje .
44005035	Hogguus yaa'ii dhaan , “ Yaa namoota Israa'el , waan jarreen kana gootan irratti if eeggadhaa !
44005036	Kanaan duraas Toyidaas ka'ee , akka nama jiruu tokko if goggoonaan , hanga nama dhibba afurii tokko isa duukaa dha bu'an ; ammoo inninuu ni gorra'ame , warri isa duukaa deemaniis bittinfamnaan , bilaashumatti hafte .
44005037	Akkasuma kanatti ammaas , Yihudaan namtichi biyya Galiilaa , bara lakkooysa ummataa san ka'ee , namoota hedduu dogoggorsiisee if duukaa buusee ti ture ; inni niis harka namaatti duunaan , warri duuka-buutuu isaa tiis ni bittinnaawan .
44005038	Haala amma dhalate kana irrattiis wanniniin isiniin jedhu , haa deemanii jara kanneen gadi dhiisaa ! Akeekni isaanii yookiin hojiin isaanii tun , yaaduma namaa yoo taate , baduun isii tuu hin hafu .
44005039	Waan Rabbi biraa dhufe yoo taate ammoo , jara kanneen balleeysuu hin dandeeysan ; ifuma keeysanii fuu Rabbiin odoo morkitanii akka hin arkamneen isin yaadachiisa ” isaaniin jennaan , yaa'ichi gorsa Gamaali'el ni dhagaye .
44005040	Achi irratti warri yaa'ii taa'an ergamoota ol yaamanii ti garafanii , maqaa Yesuusiin akka hin dubbannees dinniinanii ti gadi isaan dhiisan .
44005041	Ergamoonni hogguus , ulfina maqaa isaa tiif jecha , sablachuuf waan carraa arkataniif , gammachuuni yaa'icha biraa gadi bahan .
44005042	Ergamoonni guyyuu Beeytal Maqdas keeysatti , mana tokkoo kaanittiis dabraa barsiisaa , ammaas Yesuus , Masiihi akka tahe Oduu Gammachuu himuu irraa gargar hin kutne .
44006001	Bara san lakkooysi barattoota Yesuus hoddomaachaa ti deeme , Yihudoonni afaan Giriigii dubbataniis , warra Yihudoota irratti guunguman ; kuniis , gursummeeyyiin isaanii gargaarsa guyyuu arkachuun isaan irra turetti , waan dagatamaniif tahe .
44006002	Hogguus ergamoonni kudha lamaan , amantoota hunda walitti yaamanii ti , “ Nuti Qoowlii Rabbii lallabuu dhiifnee , kaddaamota sooraa tahun nu irra hin jiru .
44006003	Kanaaf jecha yaa obboleeyyan keenya , namoota hojii tana irratti shuumnu torba , kanneen maqaa gaarii qaban , warra Ruuhal Qudusii fi hikmaa dhaaniis guutaman , isinuma keeysaa barbaadaa filaa !
44006004	Nuti ammoo , kadhataa fi lallaba Qoowlii Rabbii tiif fardeeyfannee if kannina ” jedhaniini .
44006005	Yaadni ergamoonni dhiheeysaniis ummata san hunda ni gammachiise , akkasitti Isxifaanos nama jedhamu , nama amantii fi Ruuhal Qudusiin guutame , akkasumatti ammaas Filiphoosii fi Phirokoros , Niqaanoor , Ximoonaa , Pharmenaa , Niqolaawos nama biyya Anxookiyaa kan amantii warra Yihudootaa fudhatee turees filanii ti dhiheeysan .
44006006	Isaan kanneen hunda ergamoota duratti dhiheeysan ; ergamoonni niis hogguus Rabbi kadhatanii , harka isaanii mataa jaraa hunda irra kakaayan .
44006007	Qoowliin Rabbii baballachaa ti deemte , lakkooysi barattootaa Yerusaaleem keeysatti hedduu dha dabalamaa deeme ; luboota keeysaa hiis hedduun amantii ni fudhatan .
44006008	Isxifaanos ni'imaa fi humna Rabbii tiin guutamee , baasaa fi milikkita gurguddaa namoota jiddutti agarsiise .
44006009	Hogguus murni biyya Qareenaa tii fi Iskindiriiyaa , warri mana sagadaa kanneen hurrii bahanii jedhamuu tokko , ammaas warra biyya Kiilqiyaa tii fi Asiyaa irraa dhufan wajjiin ka'anii ti , Isxifaanositti falaman .
44006010	Haa tahu malee , ruuhaa fi hikmaa Isxifaanos ittiin dubbateen dura dhaabbachuu hin dandeenye .
44006011	Ammoo harka lafa jalaa tiin namoota , “ Isaa Musee fi Rabbi arrabsuu dhageenyee ti jirra ” jedhan irratti kaasan .
44006012	Akkasitti ummataa fi manguddoota biyyaa , ammaas barsiisota seeraa tiis irratti kakaasanii ti , Isxifaanos qabanii , shorroysaa yaa'ii duratti isa dhiheeysan .
44006013	Ragaa kijibaa tiis kanneen , “ Namtichi kun wayta hundumaa , nama bakka qulqulluu tanaa fi seera Musee tiin mormuu gonkumaa dhiisuu miti .
44006014	‘ Yesuus , namtichi biyya Naazireet kun , bakka tanaas balleeysuuf taa'a , ammaas aadaa Museen nutti dabarsees jijjiiruuf deema ’ jechaa isaa dubbatu dhageenyee ti jirra ” jedhan .
44006015	Warri yaa'ii keeysa turan hundinuu , ija itti dhaabanii Isxifaanos hogguu daawwatan , fuulli isaa fuula maleeykaa Rabbii fakkaatee ti arkan .
44007001	Angaftichi lubootaa hogguus , “ Dubbiin tun dhugumaan akkasii ? ” jedhee ti Isxifaanos gaafate .
44007002	Isxifaanosiis , “ Yaa obboleeyyan koo , isin abbootiin tiyyaas , mee na dhaggeeyfadhaa ! Abbaan keenya Abrahaam , odoo biyya Kaaraan hin qubatin dura , Mesophotaamiyatti , Rabbi ulfina gooftummaa isaa tiin itti mullatee ,
44007003	‘ Biyya tee keeysaa , lammii tee keeysaa hiis bahii tii , gara biyyaan ani si agarsiisutti deemi ! ’ isaan jedhe .
44007004	Hogguus inni biyya Kaldootaa tii bahee , Kaaraan taa'e . Ammaas eega abbaan isaa du'e booddee , Rabbi achii isa godaansisee ti , biyya isin amma keeysa jiraattan tanatti isa dabarse .
44007005	Wayta sanitti , Rabbi Abrahaamiif , lafa hanga faana miila namaa takka geeysu illee hin kannine ture , ammoo hogguusitti Abrahaam nama ilmoo hin qabne tahu illee garuu , Rabbi biyyuma san isaaf , isa boodaas asara isaa tiif handhuraa kannuuf , wa'ada galee tiif ture .
44007006	Rabbi dubbii tana laalchisuun Abrahaamiin , ‘ Joolleen joollee tee tii biyya ambaatti galtee dha tahu , ambiti niis achitti isaan bara dhibba afuriif gabroonfatanii akka malee ni cunqursu .
44007007	Ani ammoo saba warra isaan gabrummaatti hojjachiifatu san irratti niin farada ; achiin booda isaan biyya sanii bahanii , bakka tanatti anaaf ni sagadu ’ jedhee ti ture .
44007008	Rabbi hogguus , irbuu dheeyna-qabaa dhaa Abrahaamiif kanne . Akkasitti Abrahaam ilma isaa Yisihaaq , dhalatee guyyaa saddeetitti dheeyna qabe ; Yisihaaqiis ilma isaa Yaaqoob , Yaaqoobiis ilmaan isaa kudha lamaan , warra abbootii gosaa tahaniif akkasuma godhan .
44007009	“ Warri abbootii gosaa tahan sun , Yoseefitti hinaafuun , gara Misratti isa gurguran . Rabbi ammoo isaa wajjiin ture .
44007010	Rakkoo isaa hunduma keeysaa isa eewalee ti , fuula Fara'oon mooticha Misraa durattiis fudhatamummaa fi hikmaas ni kanneef ; mootichi ammaas bulchaa biyya Misraa tii fi qabeenya mana isaa hundumaa irrattiis wakkiila isa godhate .
44007011	Bara san biyya Misraa hundumaa fi Kana'aan irratti abaarii fi rakkina guddaa tu bu'e ; abbootiin teenyaas limmata nyaatan arkachuu hin dandeenye .
44007012	Ammoo hogguu Yaaqoob biyya Misraa midhaan akka jiru dhagaye , marraa duraa tiif abbootii teenya erge .
44007013	Simannaa marraa lammadaatti ammaas , Yoseefuu obboleeyyan isaatitti if mullise , haaskaan Yoseefiis , Fara'oon mooticha birattuu ni beekaman .
44007014	Kana booddee Yoseef ergee ti abbaa isaa Yaaqoobii fi firoottan isaa warra hafan mara nama torbaatamii shan yaamsise .
44007015	Akkasitti Yaaqoob Misra gadi bu'ee ti achitti aakirame ; abbootiin teenyaas akkasumatti achitti dhuman .
44007016	Lafeen isaanii tiis Shekem geeyfamanii ti , achitti bakka Abrahaam , joollee Hamoor nama biyya Shekem irraa , meetaan bitee ture sanitti awwaalaman .
44007017	“ Waytiin Rabbi Abrahaamiif abdii kanne san dhihaachaa dhufnaan , ummanni keenya Misra keeysatti guddatee , lakkooysaaniis hoddomaatee ti ture .
44007018	Hangasitti mootiin biraa haarayni Yoseef hin beeyne tokko , ka'ee ti biyya Misraa irratti mootome .
44007019	Mootichi sun , shanyii teenya shaaxirummaa dhaan qabee ti , daa'imman isaanii akka lubbuun hin jiraanne alatti akka darban abbootii teenya dirqisiise .
44007020	Zamana san keeysa Museen dhalate . Inni Rabbi duratti jaalatamaa dha ture ; hanga ji'a sadii takkaaf mana abbaa isaa keeysatti guddifamee ti ture .
44007021	Hogguu alatti darbame ammoo , intala Fara'oonii tu isa fudhatee , ilma guddifachaa dhaa godhate .
44007022	Museen beekumsa warra Misraa hundumaa ni barsiifame ; inni dubbittiis taanaan hojittiis , nama jabaa dha ture .
44007023	“ Umriin dhaan nama bara afurtamaa hogguu tahe , yaada obboleeyyan isaa joolleen Israa'el akkaataa itti jiraatan laaluu jadhuu tu , qalbii isaa keeysa dhufe .
44007024	Hogguus isaan keeysaa tokko , nama biyya Misraatiin akka maleetti miidhamaa kan jiru arkee ti , isaaf tumsuudhaan , namticha biyya Misraa san rukutee ajjeese .
44007025	Inni akka seehetti , obboleeyyan isaa , Rabbi harka isaa tiin , furmaata isaaniif kannuuf akka isa erge , waan hubatan itti fakkaatee ti ture , isaan ammoo akkanatti isa hin hubanne .
44007026	Borumtiis odoo isaan ifii wal lolanii , Museen itti dhufee ti , ‘ Yaa jarana , isinuu obboleeyyanii , maaliif wal miitu ? ’ jechuu dhaan isaan araarsuu dha barbaade .
44007027	Namtichi miidhaa ture sun , Muusee if irraa achi darbee ti , ‘ Nu irratti ammoo eenyuutu ajajaa fi daanyaa si godhe ?
44007028	Akkuma kaleeysa namticha biyya Misraa san rukuttee ajjeeftetti , anaas ajjeesuu dha kajeeltee ? ’ isaan jedhe .
44007029	Dubbii tana dhagayuu irratti Museen dheeysee , biyya Miidiyaanitti baqattuu tahee ti jiraate ; achittiis ilmaan lama godhate .
44007030	“ Bara afurtama booddee , huffee gammoojjii Gaara Siinaa biratti tusii qoree tan ibiddi irraa belbelu keeysatti , maleeykaan Rabbii kunoo Museetti mullate .
44007031	Museeniis hogguu tana arke waan mullataa tana ajaa'ibee ti , laaluuf itti dhihaannaan , sagalee Gooytaa ti dhagaye ,
44007032	‘ Ani Rabbii abbootii teetii , Rabbii Abrahaam , kan Yisihaaq , kan Yaaqoobiis ’ isaan jedhe . Museen hogguus sodaatee ti hollate , laaluufiis ija hin jabaanne .
44007033	Gooytaan hogguus , ‘ Bakkiti ati dhaabbattu tun lafa qulqulluu waan taateef jecha , kophee tee if irraa baasi !
44007034	Ani miidhaa ummata kiyya , warra Misra jiran irra gahe arkeetiin jira , gururi'a isaaniitiis dhagayeetiin jira , isaan bilisa baasuufiis gadi bu'eetiin jira ; ammuma koottu Misrattiin si ergaa ’ isaan jedhe .
44007035	Museen kun kanuma isaanuu didanii , ‘ Eenyuu tu ajajaa fi daanyaas si godhe ? ’ jedhaniin sani ; Rabbi , harka maleeykicha tusii qoree keeysatti itti mullateen , lachuu tuu jechuun , ajajaa fi bilisa-baasaas godhee ti isa erge .
44007036	Isa kana kan biyya Misraatii isaan baase . Misrattiis , bahar diimattii fi huffee gammoojjii keeysattiis bara afurtamaaf kan isaan geggeeysee , baasaa fi milikkitaas godhe isuma .
44007037	Museen kanuma ummata Israa'eliin , ‘ Rabbi akkuma ana kaasetti , obboleeyyan keeysan keeysaa Nabiyyii tokko isiniif ni kaasa ’ kan jedhee dha .
44007038	Museen kanuma maleeykaan Rabbii Gaara Siinaa gubbatti itti dubbate sani ; ammaas abbootiin teenya , warra huffee gammoojjitti walitti qabaman jidduu kan dhaabbate , kan Qoowlii Rabbii Jiraattuu fuudhee nutti dabarsees , isuma .
44007039	“ Abbootiin teenya ammoo Museef ajajamuu dha didde , isa harka darbanii ti qalbii isaanii keeysatti gara Misratti deebi'uu dha kajeelan .
44007040	Isaan hogguus Arooniin , ‘ Ka'iitii , waaqayyolii nu qaceelchan nuuf tolchi ! Museen biyya Misraa tii nu baase saniis waan tahe hin beeynu ’ jedhaniin .
44007041	Ammaas isaan wayta san waan jabbii fakkaa tu tolchanii ti , waaqa tolfamaa sanaafiis aarsaa dha dhiheeysan ; hojii harka isaanittiis ni gammadan .
44007042	Rabbi ammoo isaanitti dallanee ti , urjoota samii keeysaa tiif akka sagadaniif dabarsee ti isaan kanne . Barreeyfamni kitaaba nabiyyootaa akkana jedha , ‘ Yaa ummata Israa'el , bara afurtama huffee gammoojjii san keeysatti horii qalmaa tii fi aarsaa , anaaf dhiheeysitanii ti jirtuu ?
44007043	Kunoo isin dukkaana Molookii fi urjicha waaqa keeysanii Reefaan kan jedhamuu ti baadhattan ; isin isaaniif sagaduuf waaqayyolii tolfamaa tolfattan ; kanaafiin aniis isin buqqaasee , Baabiloonii achi isin dabarsa ’ .
44007044	“ Abbootiin teenya lafa huffee gammoojjii keeysatti dukkaana ragaa dhaa if biraa ni qabu turan ; inni niis akkaatuma Rabbiin Museetti fakkii agarsiisee , akkanatti qopheeysi jedhee itti hime sanitti , kan hojjatame ture .
44007045	Abbootiin teenya faraqumatti itti dabranii dukkaanticha fudhatanii ti , Iyyaasuudhaa wajjiin biyya saboota warra Rabbi isaan duraa yaasee baasetti galan ; dukkaanni niis hanga bara Daawwiditti isaanuma jidduu dha ture .
44007046	Daawwid hogguus Rabbi duratti fudhatama arkatee ti , Rabbii Yaaqoobiif mana ijaaruuf hayyama gaafate .
44007047	Haa tahuu malee , namtichi Rabbiif mana ijaare Solomoon ture .
44007048	“ Tahu illee Rabbiin hundumaa ol tahe , manneen harka namaa tiin hojjataman keeysa hin jiraatu . Nabiyyichinuu akkuma jedhetti ,
44007049	‘ Bantiin samii dhaa arshii tiyya , dachiiniis ejjata faanta miila kiyyaa ti . Manuma akkami anaaf ijaartu ree ? Yookiin bakkiti boqonnaa tiyyaa tami ?
44007050	Isaan kanneen hundumaa harka kiyyaa tu hojjatee mitii ? jedha Gooytaan ’ .
44007051	“ Isin yaa mata-jabeeyyii , warra qalbiin jaahilaa , gurri keeysaniis jaahilaa ; akkuma abbootiin teeysan gochaa turan sanitti , isiniis wayta hundumaa Ruuhal Qudus jalaa diddu .
44007052	Nabiyyoota keeysaa ammoo kan abbootiin teeysan hin arihatin ni jiraa ? Inni qaceelaan sun dhufa jira jedhanii , warra raajii dubbatan ajjeesanii ti jiru ; inni niis kanuma isin amma dabarsitanii kannitan , isuma isin ajjeeftaniisi .
44007053	Isinuma warra seera akka maleeykoonni Rabbii isinitti kannanitti fudhattanii tu , ammoo eeguu dide ” jedhe .
44007054	Isaan kana hundumaa dhageenyaan , aaraan finiinanii ti ilkaan waliin qaran !
44007055	Isxifaanos ammoo Ruuhal Qudusiin guutamee , ija itti dhaabee samii keeysa ol laalee , durrii ulfina Rabbii , Yesuusiis harka mirga Rabbii tiin dhaabbatee arkee ti ,
44007056	“ Kunoo , ani bantiiwwan samii banamanii , Ilmi Namaa tiis gara harka mirga Rabbii dhaabbatee tiin arka ” jedhe .
44007057	Isaan ammoo gurra cuqqaallatanii , qooqa guddaa dhaan itti goohanii ti , bakka-takkaa itti fiigan .
44007058	Magaalaa keeysaa daddarbaan gadi isa baasanii ti , dhagaa dhaan rukutan ; warri raga-baatuuniis uffata isaanii miila dargaggeeysa Saa'ol jedhamu tokkoo jala kaayatanii ti turan .
44007059	Oduma isaan dhagaa dhaan isa rukutaa jiranii ti , Isxifaanos , “ Yaa Gooftaa Yesuus , ruhii tiyya fudhadhu ! ” jedhee ti kadhata godhe .
44007060	Jilbiiffatee sagalee guddoo dhaaniis , “ Yaa Gooytaa , dilii tana isaanitti hin lakkaawin ! ” jedhee ti iyye ; akkuma tana jedheeni hirriiba kute .
44008001	Saa'oliis , ajjeefamuu Isxifaanos irratti wal tahee ti ture . Ammaas guyyuma san waldaya amantootaa , tan Yerusaaleem keeysa jirtu irratti reebama guddaa tu ka'e ; Ergamoota malee , amantoonni kaan hundinuu kutaa biyya Yihudaatii fi Samaariyaa keeysa bittimfaman .
44008002	Jarreen Rabbiif bulan tokko Isxifaanosiif hedduu booyanii ti , reefka isaa awwaalan .
44008003	Saa'ol ammoo waldaya amantootaa lafa irraa dhabamsiisuuf manneen irra deemee , dhiiraa fi dubartootaas dirqiin shorroyee ti , mana hidhaatti isaan kanna ture .
44008004	Amantoonni bittimfaman sun biyya keeysa naannawaa Qoowlicha ni lallabu turan .
44008005	Filiphoos , magaalaa Samaariyaa tokkotti gadi bu'ee ti , warra magaalaa san keeysa jiraniif Kiristoos lallabuu dha jalqabe .
44008006	Ummanni niis bakka takkaa gurra qeensanii , waan Filiphoos dubbatu dhaggeeyfatanii , ammaas milikkita inni hojjatees ni arkan .
44008007	Ruuhaanonni hamoon sagalee guddoo dhaan iyyaa ti , namoota hedduu keeysaa ni bahu turan , namoonni hedduun kanneen qaamni isaanii laamshawee fi naaffatees ni aafihamu turan .
44008008	Kanaaf jecha gammachuu guddoo tu magaalaa san keeysatti tahe .
44008009	Mandaruma san keeysa namticha Simoon jedhamu , kan xibbii namatti godhuu dhaan namoota Samaariyaa ajaa'ibsisaa ture tokko , “ Ani nama guddaa dha ” ifiin jechaa ti ture .
44008010	Namoonni magaalaa sanii hundinuu , xiqqaa fi guddaan , dubbiin isaa dhugaa dha jedhanii fudhatanii ti , “ Namtichi kun , qiwwaa Rabbii guddoo jedhamtee tan yaamamtuu dha ” jechuun turan .
44008011	Simoon kun zamana dheeraa durii jalqabee , xibbii namatti godhuu dhaan waan isaan ajaa'ibsisaa tureef jecha , isa qalbiin ni caqasu turan .
44008012	Amma ammoo isaanummaan kun , hogguu Filiphoos , Oduu Gammachuu Mootummaa Rabbii tii fi waa'ee maqaa Yesuus Kiristoos isaanitti lallabee dhagayan amananii ti , dhiiraa dhalaan cuuphaman .
44008013	Simoon matummaan isaa tuu ni amane ; ammaas akkuma cuuphameen Filiphoositti maxxanee , milikkitaa fi mu'ujizaa gurguddoo godhaman hogguu arke , hedduu dha mirqaane .
44008014	Hogguus ergamoonni Yerusaaleem jiran , warri Samaariyaa Qoowlii Rabbii fudhachuu isaanii dhagayanii ti , Phexiroosii fi Yohannis erganiif .
44008015	Isaaniis Samaariyaatti gadi bu'anii ti , amantoonni Ruuhal Qudus akka arkatan kadhataniifi .
44008016	Isaan maqaa Gooftaa Yesuus qofatti cuuphaman malee , Ruuhal Qudus isaan keeysaa nama tokko irratti illee hugguusiif hin buune ture .
44008017	Eegas ergamoonni , isaan irra harka isaanii ni kakkaayan , hogguusi isaaniis Ruuhal Qudus ni fudhatan .
44008018	Simoon hogguus , harki ergamootaa nama irra kaayamuu dhaan , Ruuhal Qudus akka kanname agarraan , maallaqa ergamootaaf fidee ti ,
44008019	“ Namniniin harka kiyya irra kaahu hundinuu Ruuhal Qudus akka arkatuuf , humna akkasii ammaas anaafiis kannaa ! ” jedheeni .
44008020	Phexiroos ammoo , “ Kannaan Rabbii , horii dhaan bitamti jettee waan yaaddeef jecha , qarshiin tee si wajjiin haa baddu !
44008021	Yaadni garaa kee tii Rabbi duratti qaceelaa waan hin tahiniif jecha , ati kidmaa tana keeysaa qoodaas ammaas hixaas hin qabdu .
44008022	Kanaaf jecha , badii tee tana irraa toowbadhuu , Gooftichaas kadhadhu ; yoo waan dandayamaa taate , niyyaa tee hamtuu tanaaf oomfii siif ni godha taha .
44008023	Yaadni hadhaawaan si keeysa guutee , diliiniis akka si hidhatte niin arka ” jedhee ti deebiseefi .
44008024	As irratti Simoon deebisee , “ Hadaraa ! Waan jettan kanneen keeysaa , takka illeen akka ana irra hin geenye Gooftaa anaaf kadhadhaa ! ” jedheeni .
44008025	Ergamoonni Qoowlii Gooytaa eega barsiisan booda , gandeen Samaariyaa hedduu keeysatti Wangeela lallabaa ti Yerusaaleemitti dacha'an .
44008026	Eegas ammoo maleeykaan Rabbii tokko Filiphoosiin , “ Ka'ii tii , gara kibbaa , karaa gammoojjii , kan Yerusaaleem irraa Gaazaa nama geeysu deemi ! ” jedheeni .
44008027	Filiphoosiis hogguusuma ka'ee ti deeme . Kunoo , namtichi muratteen biyya Itoophiyaa tokko , kan qabeenya Kandaakee mootittii biyya Itoophiyaa hundumaa irratti ajajaa turees , sagadaaf jecha Yerusaaleem dhufee ti ture .
44008028	Odoo achii gala deemuu , gaarii kottee duudaa dhaan harkifamtu irra taa'ee , kitaaba nabi Isaayyaas dubbisaa ti deema ture .
44008029	Ruuhal Qudus hogguus Filiphoosiin , “ Deemii tii gaarii tana dhaqqabi ” jedheeni .
44008030	Filiphoosiis jala fiigee ti , namticha kitaaba nabi Isaayyaas dubbisutti jiru dhagayee , “ Wanni dubbisaa jirtu tun siif ni galtii ? ” jedhee ti gaafate .
44008031	Namtichi ammoo , “ Odoo namni anaaf hin ibsin , akkamittiin hubachuu dandaya ? ” jedhee ti ammaas gaarii irratti bahee isaan wajjiin akka taa'uuf Filiphoos afeere .
44008032	Qoowliin Kitaabtichaa tan inni dubbisaa turee tiis , “ Inni akka hoolaa qalamuuf geeyfamuu ti , yookiin akka ilmoon hoolaa , tan namni hogguu rifeensa irraa muru sagalee isii hin dhageeysifnee ti , akkasumatti inni niis waa takka illee hin dubbanne .
44008033	Danboobamuu isaa tiif firdii haqaa ni dhoorkame ; hidda abaabuu isaa tiis eenyuu tu hima ? Jireenyi isaa tiis dachii irraa ni fuudhame ” waan jedhu ture .
44008034	Namtichi Itoophiyaa sun hogguus Filiphoosiin , “ Nabiyyichi eenyu laalchisuun tana dubbata ? Hadaraa mee anatti himi ! Waan mataa isaa ti moo yookiin waan nama biraa ti ? ” jedhee ti gaafate .
44008035	Filiphoosiis , bakkuma inni kitaaba kana irraa dubbisaa jiruu jalqabee ti , waa'ee Yesuus laalchisuun Oduu Gammachuu dhaa itti odeeyse .
44008036	Oduma karaa san irra deemaa jiranii , bishaan tokko bira geenyaan ; namtichi hogguus Filiphoosiin , “ Bishaan kunoo tii , akkaan hin cuuphamne maaltu na dhoorka ? ” jedheeni . [
44008037	Filiphoos hogguus , “ Garaa guutuun yoo amante , siif ni dandayama ” jedheeni ; as irratti inni , “ Yesuus Kiristoos Ilma Rabbii akka tahe niin amana ” jedhee ti deebiseef . ]
44008038	Namtichi hogguus gaarigaan akka dhaabbatuuf ajaje ; Filiphoosii fi namtichi muratteen bishaan keeysa seenanii ti Filiphoos isa cuuphe .
44008039	Bishaan san keeysaa hogguu bahan , Ruuhaan Gooftaa dhaa hatattamaan Filiphoos butee , fuudhee ti deeme . Namtichi muratteeniis achiin booda deebi'ee isa hin agarre ; haa tahu malee , karaa isaa gammachuu dhaan itti furee .
44008040	Filiphoos ammoo Azoxoonitti arkamee ti , biyya keeysa naannawee , magaalaa mara keeysatti Wangeela lallabaa ti Qiisaariyaa gahe .
44009001	Saa'ol amma illee barattoota Gooftaa dhaa doorsisaa isaan ajjeesuuf bookkisaa ti , angafa lubootaa bira dhaqee ;
44009002	warra xurree Wangeelaa irra jiran yoo arke , dhiiraa fi dhalaas hidhaan hidhee , Yerusaaleem fiduu xalayaa isa dandeeysiftu , manneen sagadaa kanneen Damaasqoo jiranitti akka isaaf barreeysuuf gaafate .
44009003	Saa'ol amna isaa tiin Damaasqootti hogguu dhihaate , kunoo , dingatuma ifni samii irraa naannoo isaatti walaqqise .
44009004	Inni lafa dhawee ti sagalee , “ Saa'ol , yaa Saa'ol , maaliif na ariita ? ” jettuun dhagaye .
44009005	Saa'oliis , “ Eenyu ati yaa Gooftaa ? ” jennaan , sagaleen sun deebiftee ti , “ Ani , Yesuusi , kan ati ariitu .
44009006	Amma ammoo ka'iitii , magaalaa kana seeni ; wanni godhuun si irra jiruus sitti himama ” jedheeni .
44009007	Ormi isaa wajjiin deemaa turan , usaniituma dhadhaabbachuu malee , waa takka illee dubbachuu hin dandeenye ; sagalee dubbattu dhagayuu malees , nama tokko illee hin agarre .
44009008	Saa'ol lafaa ka'ee , iji isaa hogguu banamte , humaa arkuu hin dandeenye ; kanaaf harka isaa qabanii ti , Damaasqootti isa galchan .
44009009	Ammaas hanga guyyaa sadihii ijaan arkuu hin dandeenye ; humaa tiis hin nyaanne , niis hin dhuyne .
44009010	Barattuun Ananiyaas jedhamu tokko hogguus Damaasqoo dha ture . Gooftaan mullata keysatti , “ Ananiyaas ! ” isaan jennaan , inniis , “ Kunoo , asiin jira , yaa Gooftaa ! ” jedheeni .
44009011	Gooftaaniis , “ Ka'ii tii , gara karaa sirrii jedhamuu deemii ! Nama biyya Xarsees kan maqaan isaa Saa'ol jedhamu tokko , mana Yudaasitti iyyaafadhu ; kunoo , inni kadhata irra jira .
44009012	Inninuu mullata keeysatti , namtichi Ananiyaas jedhamu tokko dhufee , agartuun isaaf akka deebituuf , harka isaa kan isa irra kaayuu arkee ti jira ” jedheeni .
44009013	Ananiyaas ammoo , “ Yaa Gooftaa , namtichi kun Yerusaaleemitti , kaadamtoota kee akkamitti miidhaa akka ture , waa'ee isaa nama hedduu irraa dhagayee tiin jira .
44009014	Asittiis taanaan , warra maqaa kee yaammatan hundumaa qaqqabee hidhuuf , luboota angafoota biraa nama amrii arkatee jiru ” jedhee ti deebiseefi .
44009015	Gooftaan ammoo , “ Deemi , inni meeshaa tiyya , tan ummata saba Israa'el hin tahin duratti , mootota durattii fi , ammaas joollee Israa'el durattiis maqaa kiyya beeysisuuf ani filadhee dha .
44009016	Maqaa kiyyaaf jecha hammam takka dararamuun akka isa irra jiru , anaa tu isa agarsiisa ” jedheeni .
44009017	Akkasitti Ananiyaas ka'ee deemee ti mana san seenee ti , harka isaa mataa Saa'ol irra kaayee , “ Yaa obboleeysa koo Saa'ol , Gooftichi , Yesuus inni karaa ati irra dhufte irratti sitti mullate , waa'ee tee anatti himee ti jira ; akka agartuun tee siif deebitu , ammaas Ruuhal Qudusiiniis akka guutamtuuf jecha sitti na ergee ti jira ” isaan jedhe .
44009018	Hogguusuma wanni akka qonyonyaa dhaa ija isaa lamaan irraa bubuunaan , agartuun isaa tiis deebiteefi ; waytuma san ka'ee ti cuuphame .
44009019	Midhaan nyaannaan ni jajjabaate ; barattoota warra Damaasqoo jiran biraas hanga takka ni bubbule .
44009020	Saa'ol ammaas hogguusuma manneen sagadaa keeysatti , “ Yesuus kun Ilma Rabbii ti ” jechaa ti lallabe .
44009021	Warri isa dhaggeeyfatan hundinuu ammaas ajaa'ibuu dhaan , “ Namtichi kun , kanuma Yerusaaleemitti warra maqaa Yesuus yaammatan turaab godhuuf tattaafachaa turee mitii ? Addana illee , isaanuma hidhee luboota warra angafootatti geeysuuf nama dhufe ” waliin jedhan .
44009022	Saa'ol ammoo caalatti humna arkachaa ti deeme , Yesuus Masiihii tahuu isaa mirkaniin hubachiisaa waan tureef , Yihudoota Damaasqoo jiraatan waanuma jedhan wallaalchise .
44009023	Guyyaa hedduun booddee , Yihudoonni walitti qabamanii ti isa ajjeesuuf marihatan .
44009024	Mariin isaanii tun ammoo , Saa'ol bira geeyse ; isaan ammoo isa ajjeesuuf , halkanii fi guyyaa karroota mandarichaa ni eegu turan .
44009025	Barattoonni isaa ammoo gaaf tokko halkan keeysa isa fuudhanii , zambiila keeysa kaayanii ti , gidaara darbii gubbaa dhaan gadi isa buusan .
44009026	Saa'ol hogguu Yerusaaleem dhaqe , bartootatti ida'amuuf tattaafate ; isaan ammoo akka inni dhugumaan barattuu tahe waan hin amaniniif jecha , hundi isaanii tuu isa sodaachaa ti turan .
44009027	Baarnaabaas ammoo fuudhee ti ergamootatti isa geeysee ; karaa irratti akkaataa inni Gooftaa itti arke , Gooftaaniis akkamitti akka isatti dubbate isaaniif ibse ; Damaasqootti ammaas Saa'ol akkamitti ija-jabinaan maqaa Yesuusiin akka dubbate , isaanitti hime .
44009028	Saa'ol isaanii wajjiin Yerusaaleem keeysa hanga takka bubbulee ti , maqaa Gooftaa Yesuusiin ija-jabinaan lallabe .
44009029	Warra Yihudoota kanneen afaan Giriigii dubbatanii wajjiiniis haasawee , isaaniiniis falamaa ti ture ; isaan ammoo isa ajjeesuu kajeelan .
44009030	Obboleeyyan ammoo tana hubannaan , Qiisaariyaatti gadi isa fidanii ti , gara Xarseesitti ergan .
44009031	Akkasitti waldayan amantootaa tan biyya Yihudaa , Galiilaa fi Samaariyaa hundumaa keeysa jirtu nagaya arkattee ti turte ; sodaa Gooftatti jiraachaa , gargaarsa Ruuhal Qudusiiniis lakkooysaan hoddomaachaa jajjabaachaa ti turte .
44009032	Phexiroos isaan keeysa bakka hundumaa ni naannawa ture ; wayta takka ammaas amantoota magaalaa Liidaa keeysa jiraatan laaluuf gadi bu'e .
44009033	Achittiis namticha maqaan isaa Eneyaas jedhamu tokko , kan qaamni isaa laamshawee , bara saddeet guutuu siree irraa gadi hin bu'in qunname .
44009034	Phexiroosiis , “ Yaa Eneyaas , Yesuus Kiristoos si fayyisaa , ka'ii tii siree tee qopheeysi ! ” isaan jedhe ; hogguusuma Eneyaasis ka'e .
44009035	Namoonni Liidaa fi Saaron keeysa jiraatan hundinuu namticha arkanii ti , Gooftatti amanan .
44009036	Magaalaa Yophee keeysa barattuu Xaabitaa jedhamtu takkaa tu ture ; maqaan isii afaan Giriigitti “ Dorkaas ” jedhama , hiikkaan isaa tiis , Kuruphee jechuu dha . Isiin tun wayta hundumaa hojii gaarii hojjachuu fi hiyyeeysa gargaaruu irratti dabarsiti turte .
44009037	Jidduma san dhukkubsattee duunaan , reefka isii dhiqanii ti mana qallaa keeysa ciibsan .
44009038	Liidaan Yopheetti dhihoo dha turte ; barattoonni , Phexiroos achi akka jiru dhageenyaan , “ Hadaraa ammuma dafii nu bira gahi ! ” jedhanii ti yaamsisuuf nama lama itti ergan .
44009039	Phexiroosiis ka'ee ti isaanii wajjiin deeme ; akkuma achi gaheen mana qallaa irraatti isa ol baasan . Gursummeeyyiin hundinuu isaan marsanii ti booyaa , uffata jalaa fi gubaan uffatan kanneen odoo Kurupheen fayyaa dhaa isaaniif hojjatte , isa ni agarsiisu turan .
44009040	Phexiroos ammoo hunduma isaanii ala baasee ti , ifii jilbiiffatee kadhate ; eegas gara reefkaatti garagalee ti , “ Xaabitaa , ka'i ! ” jedheeni . Isiiniis ija isii banattee , Phexiroos hogguu agarte ol godhattee ti teeyse .
44009041	Phexiroos harka isaa tiin isii qabee ti ol kaase ; kana booddee amantootaa fi gursummeeyyii yaamee ti isii dhaa isaan jidduu dhaabe .
44009042	Dubbiin tuniis Yophee hunduma keeysa wal geeysee ti beekamte , namoonni hedduuniis Gooftatti amanan .
44009043	Phexiroosiis Yophee keeysa namticha Simoon jedhamu kan gogaa duugu tokko wajjiin guyyaa hedduu dha ture .
44010001	Magaalaa Qiisaariyaa keeysa namticha Qorneelewos jedhamu tokkoo tu ture ; inni murna waraana Roomaa kan Ixaaliqaa jedhamee yaamamu irratti abbaa dhibbaaleeysaa ti ture .
44010002	Inni nama Rabbiif bulee , haaskaa isaa hundumaa wajjiiniis Rabbi sodaatu ture ; warra miskiinaas hedduu dha gargaara ; wayta hundumaa Rabbuma kadhachaa ti ture .
44010003	Gaaf tokko toora za'aa sadihii waaree booda mullata zaahir tahe keeysatti , maleeykaan Rabbii tokko itti ol seenee , “ Yaa Qorneelewos ! ” kan isaan jedhu arke .
44010004	Qorneelewos hogguus rifaatuun isa laalee sodaachaa ti , “ Tuni maaluma yaa Gooftaa ? ” jedhee ti isa gaafate . Hogguus maleeykichi , “ Kadhanni kee tii fi sadaqaan tee tiis , ol fuula Rabbii duratti siif yaadataman .
44010005	Ammumaan tana namoota Yopheetti ergii , namticha Simoon Phexiroos jedhamu tokko fichisiisi .
44010006	Inni niis bahar qarqara , mana namticha Simoon jedhamu goga-duuyduu dhaa qubatee ti jira ” jedheeni .
44010007	Maleeykichi isatti dubbate eega deeme booddee , kaadamtoota isaa keeysaa nama lama , ammaas loltuu amanamoo isa eegan keeysaa hiis tokko yaamee ti ,
44010008	waan hundumaa isaanitti himee , Yopheetti isaan erge .
44010009	Isaaniis amnaaf karaa seenanii guyyaa borumtii dhaa magaalaa Yopheetti dhihaatan . Phexiroos waaree toora za'aa kudha lammeeysatti kadhataaf jecha , wixina mana isaanii gubbatti ol bahe .
44010010	Hogguus Phexiroos beelawee ti , waan nyaatu barbaade ; haa tahu malee , oduma nyaata isaaf qopheeysutti jiranii ti mullata tokko arke .
44010011	Bantiin samii banamtee wanti akka huccuu guddoo xarzii afraniin hidhamte takka lafaatti odoo gadi buufamtuu ti arke .
44010012	Makluuqni miila afur qaban , kanneen lafa irra munyuuqan , qilleensa keeysa warri bararaniis , hundinuu huccuu san keeysa turan .
44010013	Sagaleen takkaas ammaas , “ Yaa Phexiroos ka'ii , qaqqalii tii nyaadhu ! ” jettee ti itti dubbatte .
44010014	Phexiroos ammoo , “ Hin tahu , yaa Gooftaa , waan xaahara hin tahinii fi najisa , ani gonkumaa nyaadhee hin beeku ” jedheeni .
44010015	Ammaas sagaleen marraa lamadaa itti deebitee ti , “ Waan Rabbi xaahara godheen , ati najisa hin jedhiniin ! ” jetteeni .
44010016	Wanni tun marraa sadih tahe , wanti akka huccuu guddoo suniis hatattamaan ol fuudhamtee ti samitti ol deebite .
44010017	Phexiroos , hiikkaan mullata arke kanaa maal akka tahe , qalbii isaa keeysatti odoo yaadaan itti cinqamaa jiruu , kunoo , ormi Qorneelewos biraa ergaman san , mana Simoon iyyaafachaa dhufanii , balbala isaa dura gayanii ti dhadhaabbatu .
44010018	“ Namtichi keeysummaa kan Simoon Phexiroos jedhamu tokko , mana kana jiraa laata ? ” jedhanii ti yaamanii gaafatan .
44010019	Phexiroos , maalummaa mullata sanii irratti odoo yaadaa jiruu , Ruuhal Qudus , “ Kunoo jarri sadeen tokko alaa si barbaaduu ;
44010020	ka'ii tii gadi bu'i ! Kan isaan erga ana waan taheef jecha , mamiin takkaan maletti isaan duukaa deemi ! ” isaan jedhe .
44010021	Phexiroos jaraatti gadi bu'ee ti , “ Namni isin barbaaddan anumaa ; isin hoo maaliif jecha dhuftan ? ” jedhee ti isaan gaafate .
44010022	Isaaniis ammaas , “ Namticha Qorneelewos jedhamu nama qaceelaa Rabbi sodaatu , ummata Yihudaa hunduma biraa tiis nama maqaa gaarii qabu , abbaa dhibbaaleeysaa kan tahe tokkoo tu , nu erge ; maleeykaan qulqulluun , akka Qorneelewos nama sitti ergee mana isaatti si yaamsisee , waan ati isatti himtu si irraa haa dhagayuuf ajajee ti ture ” jedhanii ti jawaaba deebisan .
44010023	Phexiroosiis ol isaan naqee ti keeysummeeysise . Guyyaa borumtii dhaa , jarreen isaatti ergamanii wajjiin ka'ee ti deeme ; obboleeyyan Yophee jiran keeysaa hiis jarri hammi tokko isaa wajjiin deeman .
44010024	Guyyaa itti aanuus Qiisaariyaatti galan ; Qorneelewosiis aalii isaa tii fi saahibban isaa walitti yaammatee ti dhufa isaan eegaa ti ture .
44010025	Wayta Phexiroos ol seenuu bira gahe , Qorneelewos isa simachuuf jecha bahee ti , miila isaa irratti kufee sagadeef .
44010026	Phexiroos ammoo ol isa kaasee ti , “ Ka'ii dhaabbadhu , aniis bar namaa ! ” jedheeni .
44010027	Isaan wajjiin dudubbachaa hogguu ol seene , namoonni hedduun achitti walitti qabamanii ti arke .
44010028	Isaan kanaaniis ammaas , “ Yihudiin tokko , nama qomoo biraa tiin wajjiin wal saahibuu fi mana walii dhaquuniis seeraan dhoorkaa akka tahe , isinuu akka gaaritti beeytan ; Rabbi ammoo , nam tokko illeenuu , ati najisa yookiin xaaharaa miti jechuun akkaan hin dandeenye ana agarsiisee ti jira .
44010029	Kanaaf jechaan hogguu isin natti ergitan , falamaa takkaan maletti dhufe . Ammaas taanaan maaliif ergitanii akka ana yaamtan baruu dhaan barbaada ” jedheeni .
44010030	Hogguus Qorneelewos deebisee , “ Bultii afuriin dura , waytuma za'aa ammaa tanatti , manuma kiyyatti kadhata waaree booda za'aa sadih irratti godhamu irra odoon jiruu , namtichi tokko uffata adii ficha uffatee ana dura dhaabbatee ti ,
44010031	‘ Yaa Qorneelewos , Rabbi kadhata kee siif dhagayee ti jira , miskiina gargaaruu keetiis siif yaadatee ti jira .
44010032	Ammaas Yopheetti nama ergii , namticha Simoon Phexiroos jedhamu , yaamsisi ; inni niis Simoon goga-duuyduu , kan manni isaa bahar qarqara jiru bira , keeysummaa tahee qubatee ti jira ’ anaan jedhe .
44010033	Kanaaf jechaan aniis hogguusumaan nama sitti erge , fedhaan dhufuun keetiis gaarii dha ; ammaas kunoo hundi keenyaa huu , waan Gooftichi sitti nuuf hime hundumaa si irraa dhagayuuf , fuula Rabbii duratti walitti qabamnee ti jirra ” jedheeni .
44010034	Hogguus Phexiroos jara saniin , “ Rabbi akka nama wal hin caalchifne amma anaaf gale .
44010035	Saboota biyya addunyaa hundumaa keeysaa , namni Rabbi sodaatu , kan waan haqaa dalaguus fuula Isaa duratti fudhatamaa dha .
44010036	Qoowlicha Rabbi ummata Israa'elitti erge , Oduu Gammachuu dhaa , nagaya Yesuus Kiristoosiin lallabamaa ture , isinuu akka gaaritti beeytu ; ‘ Yesuus Kiristoos kun bar Gooftaa hundumaa tii ! ’
44010037	Cuuphaa Yohannis lallabe booddee Galiilaa jalqabee , biyya Yihudaa hunduma keeysatti waan raawwatamees ni beeytu .
44010038	Rabbi , Yesuus nama biyya Naazireet kana Ruuhal Qudusiin muudee humnaan akka isa guute , inni niis naannawee hojii gaarii akka hojjate , Sheeyxaanaan warra ugguramaniis akka fayyise , Rabbi isaa wajjiin akka tahees beekamaa dha .
44010039	Nutiis biyya Yihudaa tii fi magaalaa Yerusaaleem keeysattiis , waan Yesuus hojjate hundumaaf raga-baatuu dha ; isaaniis muka irratti fannisanii ti isa ajjeesan .
44010040	Rabbi ammoo guyyaa sadeeysaa irratti du'aa isa kaasee ti , akka mullatu godhe .
44010041	Haa tahu malee , namayyuuf odoo hin tahin , numa warra Rabbi raga-baatuu akka taanuuf duraan file , nu warra eega inni du'aa ka'e booda isaa wajjiin nyaannee dhuynetti mullatee ti jira .
44010042	Inni Wangeela Banii Aadamitti akka lallabnuuf , warra lubbuun jiranii fi warra du'an irrattiis taanaan , inni kan Rabbiin daanyaa godhamee herregame tahuu isaa tiis ragaa akka baanuuf nu ajajee ti jira .
44010043	Nabiyyoonni hundinuu , namni Isatti amanu hundinuu , maqaa isaa tiin oomfii dilii akka arkatu , isaaf ragaa bahanii ti jiru ” jedhe .
44010044	Oduma Phexiroos tana dubbachaa jiruu , kunoo , Ruuhal Qudus warra Qoowlicha dhagayan hundumaa irrattuu ni bu'e .
44010045	Yihudoonni amanan kanneen Phexiroosii wajjiin Yopheedhaa dhufaniis , kannaan Ruuhal Qudus saba qomoo Israa'el hin tahiniif kannamuu agarraan , ajaa'ibuma itti tahe .
44010046	Warri Ruuhal Qudus fudhatan sun afaan dur hin beeyneen dubbachaa , ammaas Rabbiif ulfina kannuu isaanii tiis ni dhagayan .
44010047	Phexiroos as irratti , “ Jarreen Ruuhal Qudus , akkuma nuti arkannetti arkatan kana , akka hin cuuphamne eenyuu tu bishaan dhoorkuu dandaya ? ” jedhe .
44010048	Akkasitti inni , “ Maqaa Yesuus Kiristoositti cuuphamaa ! ” jedhee ti isaan ajaje ; kana booddee jarri niis , Phexiroos isaan bira akka bubbuluuf kadhatan .
44011001	Ergamoonninii fi obboleeyyan biyya Yihudaa jiran , sabni qomoo Israa'el hin tahiniis Qoowlii Rabbii akka fudhatan ni dhagayan .
44011002	Kanaaf hogguu Phexiroos Yerusaaleem dhaqe , Yihudoonni amantoonni warri dheeyna qabatan isa qeeqan ,
44011003	“ Ati maaliif warra dheeyna hin qabatin bira dheeyxee wajjiin nyaatta ? ” jedhaniin .
44011004	As irratti Phexiroos waan tahe hundumaa , jalqabaa kaasee tartiibaan isaanitti hime .
44011005	“ Magaalaa Yophee keeysatti kadhata irra odoon jiruu tiin , mullata arke . Kunoo , wanti akka huccuu guddoo dhaa xarzii afraniin hidhamtee , samii irraa gadi buufamtee , dhuftee ti ana cinaa buute .
44011006	Itti dhihaadhee hogguun daawwadhees , makluuqa lafa irraa kanneen miila afur qaban , bineensoota wal nyaatuus , warra lafa irra munyuuquus , qilleensa keeysa kan bararaniis achi keeysattiin arke .
44011007	Ammaas sagalee takkaas , ‘ Yaa Phexiroos , ka'ii tii qaqqalii nyaadhu ! ’ tan anaan jettuun dhagaye .
44011008	Ani ammoo , ‘ Hin tahu yaa Gooftaa , waan xaahara hin tahinii fi najisa , ani gonkumaa nyaadhee hin beeku ’ jedhee tiin deebiseef .
44011009	Sagalummaan sun ammaas samii irraa , ‘ Waan Rabbi xaahara godheen , ati najisa hin jedhiniin ! ’ jettee ti deebifte .
44011010	Tun wayta sadih taate , kana booddee akkuma jirtutti deebitee ti samitti ol fuudhatamte .
44011011	“ Hogguusuma jarri sadeen Qiisaariyaa irraa anatti ergaman sun , mana nuti keeysa jirru san dhufan .
44011012	Ruuhal Qudus shakkiin maletti isaanii wajjiin akkaan deemu anatti hime . Obboleeyyan jahan warri na bira jiran kuniis anaa wajjiin deeman ; hundi keenyaa huu mana Qorneelewos seenne .
44011013	Qorneelewosiis , maleeykaan Rabbii , akkaataa mana isaa keeysa dhaabbatee , ‘ Yopheetti nama ergii Simoon Phexiroos nama jedhamu yaamsisi ’ jedhee itti dubbate arkuu isaa ti nutti hime .
44011014	‘ Inni niis qoowlii , sii fi warri mana kee tii hundinuu ittiin najaa baatan sitti ni hima ’ akka isaan jedhees nutti hime .
44011015	Hogguun ani dubbachuu jalqabe , Ruuhal Qudus , akkuma jalqaba nu irratti bu'e sanitti , isaan irrattiis ni bu'e .
44011016	Hogguu saniin dubbii Gooftaan , ‘ Yohannis bishaaniin cuuphe , isin ammoo Ruuhal Qudusiin cuuphamtu ’ jedhe san yaadadhe .
44011017	Eegasuu , nu warra Gooftaa Yesuusitti amanneef , Rabbi kannaa Ruuhaa akkuma kannetti , kannuma akkasii yoo inni isaaniif kanne , ani eenyuma tahee tiin Rabbi dhoorkuu dandaya ? ” jedhe .
44011018	Isaaniis tana eega dhagayan booda , ni callachiifaman . Ammaas , “ Eegasuu Rabbi , saba qomoo Israa'el hin tahiniifiis , toowbaa jireenyaa kannee ti jira ” jechaa ti hamdii Rabbiif galchan .
44011019	Sababa Isxifaanosiin reebama waldaya irratti ka'e saniin , amantoonni hanga Finiiqee , Qophroos , ammaas Anxookiyaattiis bittinnaawanii ti turan ; qoowlichaas Yihudootuma qofa malee nama biraa hin barsiisan turan .
44011020	Haa tahuu ammoo , warri Qophroosii fi Qareenaa irraa Anxookiyaa dhufan hangi tokko , Giriigota barsiisaa , waa'ee Gooftaa Yesuus isaan ni qaraasisu turan .
44011021	Irreen Gooftaa isaanii wajjiin turte , namoonni hedduuniis amananii ti gara Gooftaa deebi'an .
44011022	Oduun tuniis waldaya Yerusaaleem bira geeyse , isaaniis achii hi Baarnaabaas Anxookiyaatti ergan .
44011023	Inni niis wayta dhufee , ni'imaa Rabbi isaaniif kanne arkee gammadee ti ; Gooftaaf amanamoo tahanii garaa dhaa kutatanii akka itti jabaatan hunduma isaanii tuu ni gorse .
44011024	Baarnaabaas nama gaarii , kan Ruuhal Qudusii fi amantiis guutame ture , namoonni hedduuniis gara Gooftaa ti fidaman .
44011025	Baarnaabaas eegas Saa'ol barbaacha gara Xarsees dhaqe .
44011026	Hogguu isa arkees , gara Anxookiyaatti isa fide ; bara tokko guutuu waldaya sanii wajjiin taahanii , namoota hedduu barsiisaa ti turan . Barattoonni Anxookiyaatti jalqaba duraa tiif , kiristaanota jedhamanii ti moggaafaman .
44011027	Jidduma sani nabiyyoonni tokko Yerusaaleem irraa Anxookiyaatti gadi bu'an .
44011028	Isaan keeysaa Agaabos namtichi jedhamu tokko ka'ee ti , lafa hundumaa irratti abaar jabaa tu bu'uuf deema jedhee ti , ruuhaan raajii dubbate ; kuniis bara mooticha Klaawudiiyosi tahe .
44011029	Barattoonni niis , matumatti akkuma dandeeyyii isaaniititti , obboleeyyan warra biyya Yihudaa jiraataniif gargaarsa hatattamaa erguuf ifitti muran .
44011030	Waan niyyataniis godhanii ti , harka Baarnaabaasii fi Saa'oliin gara manguddoota waldayatti ergan .
44012001	Baruma san keeysa Herodis mootichi , warra miseensa waldaya kiristaanaa turan keeysaa , hanga tokko irra , irree cimtuu irra kaayee ti ture .
44012002	Yaaqoob obboleeysa Yohannis , habalee dhaan morma irraa qaarsise .
44012003	Tun Yihudoota gammachiisuu agarraan , ammaas dabree ti Phexiroosi qabsiise . Yeroon saniis wayta ayyaana Qiinxaa Maattiraat itti ayyaaneffatan ture .
44012004	Herodis hogguu Phexiroos qabe mana hidhatti isa galchee ti , eeggaa isaa tiif , waardiyyoota murna afuritti , dabarsee ti isa kanne . Tanaas wanni godheef , Ayyaanni Bira Dabruu eega dabre booda , ummata duratti isa dhiheeysuu barbaadee ti .
44012005	Akkasitti Phexiroos mana hidhaa keeysatti eeggama ture , waldayan kiristaanaa ammoo odoo gargar hin kutin , Rabbi ni kadhattiif turte .
44012006	Halkanuma silaa Herodis Phexiroos dhiheeysu san , Phexiroos shanshalata lamaan hidhamee , loltuu lama jidduu ni rafa ture ; waardiyyoonni niis balbala mana hidhaa dura dhaabbatanii ni eegu turan .
44012007	Kunoo , dingatuma maleeykaan Gooftichaa mullate ; nuurri tokkoos mana hidhaa ni ibse . Maleeykaan suniis cinaacha Phexiroos hurutee ti hirriibaa dammaysee , “ Dafii ka'i ! ” jedheeni ; hogguusuma shanshalanni inni ittiin hidhame harka isaa irraa bubu'e .
44012008	Maleeykichi ammaas , “ Hidhadhu , kophee tee tiis kaayadhu ! ” jedheeni . Phexiroosiis ka'ee ti hidhatee , kophee isaa tiis kaayate ; maleeykichi ammaas , “ Huccuu tee uffadhuu tii ana duukaa bu'i ! ” isaan jedhe .
44012009	Phexiroos mana hidhaa keeysaa bahee ti , maleeykicha duukaa qaceele . Haa tahu malee , wanni maleeykaan Gooftaa godhe sun , dhugaa tahuu hin beeyne , waanuma mullata arke itti fakkaate .
44012010	Hogguu isaan waardiyyoota warra duraa tii fi ammaas warra lammadaa biraas dabran , karra sibiilaa tan magaalaatti baaftutti dhufan . Karriti niis oduma namni hin tuqin ifumaaf isaaniif banamte . Isaaniis gadi bahanii ti karaa tokko irra hanga takka eega deeman booddee , maleeykichi dingatuma Phexiroos irraa if dahe .
44012011	Phexiroos hogguu if bayyannate , “ Gooftichi maleeykaa isaa ergee , harka Herodisii fi harka Yihudoota warra hamaa na irratti yaadan hundumaa jalaa na eewale , ammaaan tanaan mirkanii dhaan beeke ” jedhe .
44012012	Phexiroos tana akkuma hubateen , gara mana Maariyaam haadha Yohannis yookiin Maarqos jedhamuu ti dhaqe ; achitti namoonni hedduun walitti qabamanii kadhachaa ti turan .
44012013	Hogguu Phexiroos balbala karraa dhadhawe , intala Roodaa jedhamtu takkaa tu jalaa owwaatte .
44012014	Isiiniis Phexiroos tahuu sagalee isaa tiin beeytee ti , gammachuun hulaa irraa banuu dhiiftee ti , fiiydee ol seentee ti , “ Phexiroos karra dura dhaabbata ! ” jettee ti himte .
44012015	Warri dhagayan ammoo , “ Ati ni maraatte fakkaatta ” isii dhaan jedhan . Isiin ammaas , “ Lakkii isumaa ” jettee ti falamte . Hogguus isaan , “ Tariihuu maleeeykaa isa eegu taha ” jedhan
44012016	Phexiroos ammoo balbala karraa dhadhawuu itti fure ; balbalicha hogguu bananii , Phexiroos arkan , baasuma itti taate .
44012017	Callisanii akka isa dhaggeeyfataniif harkaan milikkita isaaniif kanne ; Gooftichi mana hidhaa keeysaa akkamitti akka isa baase isaanitti odeeysee ti , “ Dubbii tana Yaaqoobii fi obboleeyyanitti himaa ! ” jedhee , bahee ti bakka biraa dhaqe .
44012018	Bariinaan lafa buunaan waariyyoonni , Phexiroos akkam tahe irratti , hedduu dha shoorarkaawanii muddaman .
44012019	Herodisiis Phexiroos barbaachisee dhabnaan , waardiyyoota Phexiroos eeguuf ramadamanii turan san xiinxalee ti , haa ajjeefamanii jedhee ti itti ajaje . Kana booddee Herodis Yihudaadhaa Qiisaariyaatti gadi bu'ee ti , hanga takka achi taa'e .
44012020	Herodis warra Xiiroosii fi Sidoonitti dallanee ti ture ; isaan ammoo wal tahanii mana isaa dhaqanii ti , Bilaasxos kaadamaan mana mootichaa sun , Herodisitti dhihaatee akka isaan araarsuuf gaafatu , tole isa jechisiifatan ; wanni tana godhaniifiis , ummanni isaanii , midhaan nyaataa kutaa Herodis bulchu keeysaa waan arkataniif jecha ture .
44012021	Guyyaa beelama isaanitti Herodis uffata mootummaa uffatee , bakka ol-ka'aa isaaf qophaawe irra taa'ee ti , isaanitti dubbate .
44012022	Namoonni hogguus sagalee isaanii ol fudhatanii ti , “ Kun sagalee namaa tii miti , sagaluma Rabbii ti malee ” jedhanii ti isa faarsan .
44012023	Ulfina kana Rabbiif dabarsee waan hin kanniniif jecha , hogguusuma maleeykaan Gooytichaa isa dhawe ; akkasitti Herodis raammawee ti du'e .
44012024	Qoowliin Rabbii ammoo guddachaa , baballachaa ti deemte .
44012025	Baarnaabaasii fi Saa'ol , hojii itti ramadaman san raawwatanii ti Yerusaaleem irraa deebi'an ; ammaas Yohannis kan Maarqos jedhamuus , ifiin wajjiin fidan .
44013001	Waldaya kiristaanaa Anxookiyaa keeysa nabiyyoonninii fi barsiisoonni ni jiru turan ; isaaniis Baarnaabaas , Simi'oon “ Gurraacha ” kan jedhamu , Luukiyos nama biyya Qareenaa , Maanaa'en kan akka hiriyaatti Herodis abbaa biyyaa wajjiin guddatee fi Saa'oliis turan .
44013002	Isaan kanneen Gooftaa kaadamaa , soomanna irra odoo jiranii , Ruuhal Qudus , “ Baarnaabaasii fi Saa'ol hojiin ani itti isaan yaameef , addatti anaaf baasaa ! ” jedheeni .
44013003	Eegas ammaas dabalanii soomananii eega kadhatan booddee , harka isaanii mataa jara lamaanii irra kakkaayanii ti hojichaaf isaan ergan .
44013004	Baarnaabaasii fi Saa'ol Ruuhal Qudusiin ergamanii , magaalaa Seluuqiyaatti gadi bu'an ; achi irraa markabaan gara Qophroos , biyya bishaan keeysaa ti dhaqan .
44013005	Magaalaa Salaamiis hogguu gayan , manneen sagadaa warra Yihudootaatti Qoowlii Rabbii ni lallaban ; Yohannis inni Maarqos jedhamuus isaan gargaara turan .
44013006	Biyya bahar keeysaa san , keeysa deemanii hunda waliin gayanii ti hanga magaalaa Phaafoositti gahan . Achitti namticha xibbii namatti godhu tokko arkan , maqaan isaa Baaryesuus jedhama ; inni Yihudii dha ture , kijibaan ani nabiyyii dha nama ifiin jedhu ture .
44013007	Namtichi xibbii namatti godhu sun namticha biyya bishaan keeysaa bulchu sanii wajjiin ture ; maqaan namtichaa Sergiiyos Phaawulos jedhama , inni nama hubataa dha ture . Bulchaan sun Qoowlii Rabbii isaan irraa dhagayuuf jecha Baarnaabaasii fi Saa'ol ifitti yaame .
44013008	Namtichi xibbii namatti godhu kan afaan Giriigitti “ Eliimaas ” jedhamu ammoo , bulchaa biyyaa san amantii irraa habaabsuuf isaaniin morke .
44013009	Hogguus Saa'ol kan “ Phaawulos ” jedhame , Ruuhal Qudusiin guutamee , ija namticha xibbii namatti godhuu san keeysa laalee ,
44013010	“ Ati yaa ilma Sheeyxaanaa , diina waan qaceelaa hundumaa , ati shaaxirummaa fi hammeenya hundumaan guutamtee ti jirta ; ati wayta hundumaa dhugaa Gooftichaa sobatti micciiruu tana hin dhiiftuu ?
44013011	Ammaas harki Gooftichaa si dhawa , jaamaas taatee , hanga takkaaf ifa guyyaa hin agartu ” isaan jennaan , hogguusuma hurreen ija isaatti maramte , dukkana ija isaatti uwwifte , nama harka qabee isa qaceelchu barbaadutti ka'e .
44013012	Bulchaan biyyaa sun waan tahe kana hogguu arke hedduu ajaa'ibee ti , barsiisa Gooftatti amane .
44013013	Eegas booda Phaawulosii fi warri isaa wajjiin deeman , magaalaa Phaafoos irraa markabaan ka'anii , kutaa Phamfiliyaa keeysaa gara magaalaa Phergee ti deeman ; Yohannis inni Maarqos jedhamu sun ammoo achumatti isaan dhiisee ti Yerusaaleemitti jalaa deebi'e .
44013014	Warri kaan ammoo hogguusuma dabranii , Phergee irraa itti fufanii kutaa Phisiidiyaa keeysaa magaalaa Anxookiyaa gayan ; guyyaa Sanbataa mana sagadaa seenanii ti taa'an .
44013015	Kitaaba seeraa tii fi kitaaba nabiyyootaa keeysaa eega dubbifame booddee , warri geggeeysituun mana sagadaa sanii isaanitti erganii ti , “ Obboleeyyan , qoowlii gorsaa tan namootatti himtan yoo qabaattan dubbadhaa ! ” isaaniin jedhan .
44013016	Hogguus Phaawulos ka'ee , harkaan ifitti isaan hawwatee , “ Isin yaa warra Israa'el , isiniis saba adda addaa keeysaa kanneen dhuftan warri Rabbi sodaattan hundi keeysanuu na dhaggeeyfadhaa ! ” jedhee ti lallabutti ka'e .
44013017	“ Rabbiin ummata Israa'el kanaa , abboowwan keenya filate , wayta isaan Misratti galtee tahanii turaniis , ummata guddaa dha isaan godhe ; booddees irree jabduu dhaan achii isaan baase .
44013018	Bara afurtama huffee gammoojjii keeysatti obsaan isaan dandaye .
44013019	Biyya Kana'aan keeysaa saboota torba balleeysisee ti , lafa isaanii dhaala godhee ummata isaa kanaaf hire . Kun hundinuu toora bara dhibba afurii fi shantamaa ti fudhate .
44013020	Kana booddee ammaas hanga bara nabi Saamu'elitti daanyoota biyyaa ti isaaniif kanne .
44013021	Eegas hogguu isaan mootii nuuf kanni jedhanii gaafataniis , Rabbi gosa Beniyaam keeysaa hi Saa'ol nama jedhamu ilma Qiish isaaniif kanne ; inni niis bara afurtama moohe .
44013022	Eega Saa'ol mootummaa irraa buuse booddee , Rabbi , Daawwidi mootii godhee ti isaaniif kaase . Waa'ee isaa laalchisuun , ‘ Ani , Daawwid ilma Issey nama akka garaa kiyyaa arkadhee tiin jira , inni nama fedha kiyya hundumaa raawwatu ’ jedhee ti ragaa baheef .
44013023	Akkuma abdachiisee turetti , shanyii namticha kanaa keeysaa hi Rabbi , ummata Israa'eliif naja-baasoo kan tahe , Yesuusi fide .
44013024	Dhufa Yesuus dura Yohannis , toowbatanii akka cuuphamaniif ummata Israa'el hundumatti lallabee ti ture .
44013025	Yohannis wayta hojii isaa fixuu jala gahe , ummata saniin , ‘ Eenyu na seetu ? Ani isa isin eeggachaa jirtanii miti ; inni ammoo na booddeen dhufa ; ani nama haada kophee isaa illee hiikuuf gahuu miti ’ jedheeni .
44013026	“ Yaa obboleeyyan koo , ilmaan shanyii Abrahaam , isiniis warri qomoo biraa , warri Rabbi sodaattan kanneen as jirtan , qoowliin najaataa tun nuuf ergamtee ti jirti .
44013027	Warri Yerusaaleem keeysa jiraatanii fi warri isaan hooggananiis akka inni naja-baasoo tahe hin beeyne , qoowlii nabiyyootaa tan Sanbatuma jiru hundatti dubbifamtuus hin hubanne ; tahu illee Yesuusitti firdii godhuu isaanii tiin waan nabiyyoonni dubbatan raawwatanii ti jiru .
44013028	Sababa du'a isatti farachiisu hin arkanne ; ammoo tana oduma beekanii ti , akka inni ajjeefamuuf Philaaxos gaafatan .
44013029	Waa'ee isaa tiif waan barreeyfame hundumaa eega raawwatan booddee , muka fannoo irraa isa gadi buusanii ti , qabrii keeysa kaayan .
44013030	Rabbi ammoo warra du'an keeysaa isa ni kaase .
44013031	Inni niis guyyaa hedduu warra isaa wajjiin Galiilaadhaa gara Yerusaaleem dhufanitti mullachaa ti ture ; isaaniis kanneenuma amma ummataaf raga-baatuu isaa tahanii dha .
44013032	Ammaas Rabbi waan abbootii teenya abdachiise akka raawwate Oduu Gammachuu dhaa isinitti himna .
44013033	Rabbi , Yesuus du'aa kaasuu isaa tiin , nu warra asar isaanii taaneefiis , kunoo abdii abbootii teenya abdachiise nuuf raawwatee ti jira . Faarfannaa lammeeysaa keeysatti , ‘ Ati Ilma kiyya , ani arraan si dhale ’ kan jedhu barreeyfamee ti jira .
44013034	Waa'ee mirkanummaa du'aa isa kaasuu isaa , ammaas gonkumaa tortorutti akka inni hin deebine godhuu isaa tiin , ‘ Ni'imaa qulqulluu fi mirkanaawaa , kaniin ani Daawwid abdachiise san , isiniif niin kanna ’ jedha .
44013035	Akkanumatti ammaas bakka biraatti ammoo , ‘ Ati isa qulqullicha kee tortorutti dabarsitee hin kannitu ’ jedha .
44013036	“ Daawwid bara dhaloota isaa keeysatti akka Rabbi isa irraa fedhetti kaadamee ti aakiramee , abbootii isaa biratti awwaalame ; ni tortoreesi .
44013037	Inni Rabbi du'aa keeysaa isa kaase san ammoo , tortorutti hin kannamne .
44013038	Kana waan taheef jecha yaa obboleeyyan koo , oomfiin dilii dhaa , Yesuus keeysaan isinitti lallabamuun isiniif haa galtuu .
44013039	Ammaas waan namni seera Musee tiin , irraa eewalamuu hin dandeenye hundumaa jalaa , namni isatti amanu hundinuu najaa dha baha .
44013040	Eegasuu , yaa obboleeyyan koo , wanni nabiyyoonni dubbatan isin irra akka hin geenye if eeggadhaa !
44013041	‘ Kunoo , isin yaa warra hanjamu , baaseeyfadhaa , badaasi ! Waaniin ani bara jireenya keeysanii keeysatti hojjachaa jiru tan yoo namni isinitti hime illee isin gonkumaa hin amanne ’ jedha ” jedhe .
44013042	Hogguu Phaawulosii fi Baarnaabaas deemuuf mana sagadaa keeysaa gadi bahan , Sanbata itti aanuus deebi'anii , barsiisa kana ammaas irra deebi'anii akka isaan barsiisaniif ummanni isaan gaafatan .
44013043	Eega walgahiin mana sagadaa gargar kaatee booddee , Yihudoonni hedduunii fi warri barsiisa Yihudummaa fudhataniis , Phaawulosii fi Baarnaabaas duukaa dha deeman . Phaawulosii fi Baarnaabaasiis , ni'imaa Rabbi isaaniif kannetti jiraachuu akka itti fufan , jabeeysanii ti isaanitti himan .
44013044	Sanbata itti aanuttiis ummanni magaalaa san keeysa jiraatu , waa xiqqo warra hafe malee hundumaa tu , Qoowlii Rabbii dhaggeeyfachuuf jecha walitti qabaman .
44013045	Yihudoonni ammoo danuu namaa hogguu arkan , hinaaffaan guutamanii arrabsaa ti , waan Phaawulos dubbateen mormutti ka'an .
44013046	Phaawulosii fi Baarnaabaas ija-jabinaan , “ Qoowliin Rabbii dura isin ummata Israa'elitti himamuun ni barbaachisa ture . Eega isin fudhachuu diddanii , jireenya bara baraatti galuufiis , nuti warra hin malle ifiin jettan , kunoo nuti amma gara saba qomoo Israa'el hin tahinitti deebi'uu keenya .
44013047	Gooftaan , ‘ Kunoo ani saba saba Israa'el hin tahiniif ibsaa taatanii addunyaa hundumaafiis najaata akka geeysitaniifiin isin ramade ’ jedhee nu ajajee ti jira ” jedhan .
44013048	Saboonni qomoo Israa'el hin tahiniis dubbii tana hogguu dhagayan ni gammadan ; qoowlii Rabbii tiis ni faarsan ; warri Mootummaa Rabbitti galuuf herregaman hundinuu ni amanan .
44013049	Naannawa san hundumattuu Qoowliin Gooytaa dhaa ni baballatte .
44013050	Warri Yihudootaa ammoo Giriigota keeysaa dubartoota beekamoo warra amantii Yihudootaa fudhatanii fi hooggantoota magaalaa sanii tuttuqanii ti isaan irratti kakaasan . Akkasitti Phaawulosii fi Baarnaabaas irratti reebamuu kaasanii , naannoo san keeysaa isaan baasan .
44013051	Isaan ammoo gocha isaanii kanaan mormuuf , dhukkee miila isaanitti qabatte if irraa dhadhawanii ti , gara magaalaa Iqooniyuumitti yaa'an .
44013052	Barattoonni magaalaa Anxookiyaa dhaa , gammachuu fi Ruuhal Qudusiin guutamanii ti turan .
44014001	Phaawulosii fi Baarnaabaas magaalaa Iqooniyuumittiis mana sagadaa warra Yihudootaa seenanii akka gaaritti lallabanii ti turan ; akkasitti Yihuudotaa fi Giriigota keeysaa hiis namoonni hedduun ni amanan .
44014002	Yihudoonni warri hin amanin ammoo , namoota warra saba qomoo Israa'el hin tahinitti , yaada hamaa naquu dhaan obboleeyyan irratti isaan kaasan .
44014003	Akkasumaanuu ergamoonni wayta dheeraaf achuma taa'anii ti , ija-jabummaa dhaan Gooftaa Yesuus lallaban ; Gooftaaniis milikkinninii fi baasni adda addaa harka isaanii tiin akka raawwatamu godhuu dhaani , qoowlii ni'imaa isaa mirkaneeyse .
44014004	Haa tahu malee , ummanni mandarichaa sun gargar babahan ; hangi tokko Yihudootaan wajji tahan , warri kaan ammoo gara ergamootaa ti goran .
44014005	Wayta sabni qomoo Israa'el hin tahinii fi Yihudoonni niis , hooggantoota isaanii wajjiin , ergamoota san miidhuu fi dhagaa dhaan isaan rukutuuf yaalii godhan .
44014006	Ergamoonni ammoo dubbii tana dhagayanii ti , mandaroota Lisxiraa tii fi Darbee kanneen Liqaa'oniyaa keeysa jiranitti , ammaas biyya ollaa san jiranitti jalaa baqatan .
44014007	Achittiis Wangeela lallabuu ittuma furan .
44014008	Magaalaa Lisxiraa keeysa namticha dhalootuma irraa kaasee naaffate , kan miillan isaa tiin takkaa tuu deemee hin beeyne tokkoo tu achi jira ture .
44014009	Namtichi kun waan Phaawulos jedhu dhaggeeyfachaa ti ture ; hogguus Phaawulos ija isatti dhaabee ti , akka inni fayyifamuuf amantii qabu arkee .
44014010	Hogguusuma sagalee guddoo dhaan , “ Ka'ii diriirii miila kee tiin dhaabbadhu ! ” jedheeni ; namtichi niis utaalee ka'ee ti , asii fi achi deddeeme .
44014011	Ummanni achi turan waan Phaawulos hojjate hogguu arkan , sagalee isaanii ol fudhatanii afaan Liqaa'oniyaa tiin , “ Waaqayyoliin namoota fakkaatanii gadi nutti bu'anii ti jiru ” jedhanii ti dubbatan .
44014012	Baarnaabaasiin , Zeos jedhan , Phaawulosiin ammoo inni dubbataa waan taheef jecha , akka ergamaa waaqayyolii isaaniititti , Hermees jedhanii ti isa moggaasan .
44014013	Lubni Zeos , kan galmi isaa mandaricha irraa waa xiqqo ala ture tokko , korommii fi daraaraa gara karra mandarichaa fidee ti , ummataan wajjiin ergamoota saniif aarsaa dhiheeysuu dha barbaade .
44014014	Ergamoonni Baarnaabaasii fi Phaawulos hogguu tana dhagayan , uffata isaanii tarsaasanii iyyaa gadi orihanii ti ummata keeysa seenanii ,
44014015	“ Yaa ormana , maaliif waan kanneen hojjattu ? Nuti waaqayyolii miti , namootuma akka keeysanii ti . Waan maalaa yaanii kanneen ibaaduu dhiiftanii , gara Rabbii Jiraataa akka deebitaniif jecha Oduu Gammachuu dhaa isiniif fidne ; Rabbi , samii , dachii fi bahariis , ammaas waan isaan keeysa jiran hundumaa kan uumee dha .
44014016	Dhaloottan dabran keeysatti ummanni biyya addunyaa irraa hundinuu karuma ifii fedhan akka deeman isaan itti dhiise .
44014017	Haa tahu malee , inni ragaan maletti if hin dhiifne . Samii irraa rooba isiniif roobsee , firii midhaanii tiis wayta isaaniititti bilcheeyse . Sooraas isiniif kannee ti , qalbii teeysaniis gammachuu dhaan guute ; waan gaarii kanneen hundumaa godhuu isaa tiiniis jiraachuu isaa mullisee ti jira ” jedhaniin .
44014018	Ergamoonni tana hundumaa isaanitti himan illee garuu , jarri aarsaa akka hin dhiheeysine dhoorkuun hedduu dha isaan dibe .
44014019	Hogguus ammoo Yihudoonni mandaroota Anxookiyaa tii fi Iqooniyuum irraa dhufan tokko , ummata san yaada ifii qaban fudhachiisuu dhaan , Phaawulos dhagaa dhaan rukutanii , waan du'e seehanii ti , magaalaa keeysaa alatti gadi isa shoroysan .
44014020	Wayta amantoonni dhufanii isaan marsan ammoo , Phaawulos lafaa ka'ee ti magaalaa seene ; guyyaa borumtii dhaa ammaas Baarnaabaasiin wajjiini magaalaa Derbeetti deeme .
44014021	Phaawulosii fi Baarnaabaas magaalaa Derbeetti Wangeela lallabuu dhaan , namoota hedduu barattoota eega godhan booddee , mandaroota Lisxiraa tii fi Iqooniyuum irraa gara Anxookiyaa biyya Phisiidiyaatti deebi'an .
44014022	Isaan amantoota qalbii jajjabeeysaa ti , amanti tiis jiraachuu akka itti fufanii fi , ammaas balaa hedduu keeysa dabarree Mootummaa Rabbii seenuu tu nu irra jira jedhanii ti gorsan .
44014023	Ergamoonni waldayoota hundumaa fuu matumatti manguddoota ni shuuman , soomananii eega kadhatan booddees , amantoota san hundumaa harka Goofticha itti amananitti hadaraa dha kannan .
44014024	Isaan eegasii kutaa Phisiidiyaa keeysa dabranii ti , kutaa Phamfiliyaa dhaa dhufan .
44014025	Phergeettiis qoowlicha lallabanii ti gara magaalaa Ataaliyaa ti gadi bu'an .
44014026	Achii ka'anii ti doonii dhaan , gara Anxookiyaa biyya Sooriyaa , bakka hojii raawwatan tanaaf ni'imaa Rabbitti hadaraa kannamanitti deebi'an .
44014027	Wayta Anxookiyaatti galan , amantoota waldaya sanii walitti yaamanii ti , waan Rabbi isaanii wajjiin dalage hundumaa , ammaas akkaataa inni saba qomoo Israa'el hin tahiniif , hulaa amantii dhaa baneef itti gabaasan .
44014028	Achittiis wayta dheeraa dha amantoota wajjiin dabarsan .
44015001	Jarreen kutaa biyya Yihudaa irraa , gara Anxookiyaa biyya Sooriyaatti gadi bu'an tokko ammoo , “ Akka seerri Musee ajajutti yoo dheeyna qabachuu baattan , najaa bahuu hin dandeeysan ” jechaa kiristaanota barsiisutti ka'an .
44015002	As irratti Phaawulosii fi Baarnaabaas jarreen saniin wajji walii galuu dadhananii hedduu dha waliin morkan . Kanaaf jecha waldayan , morkii kaate tana ergamootaa fi manguddoo Yerusaaleem jiran biraan gahuuf , Phaawulosii fi Baarnaabaas , ammaas amantoota keeysaa hiis namoota hanga tokko , erguuf murtoo goote .
44015003	Akkasitti waldayan kiristaanaa tiin ergamanii ti karaa irra buufaman . Isaan ammoo , sabni qomoo Israa'el hin tahin gara Rabbii deebi'uu isaanii odeeysaa ti , Finiiqee fi Samaariyaa keeysa dabran ; oduu tanaaniis amantoota hundumaa fuu gammachuu guddoo dha kannan .
44015004	Yerusaaleem hogguu dhufan , waldaya kiristaanaa , ergamootaa fi manguddoo dhaan simataman ; warri ergaman kuniis , waan Rabbi isaanii wajji hojjate hundumaa isaanitti himan .
44015005	Haa tahuu ammoo , murna Fariisotaa keeysaa amantoonni hangi tokko ka'anii ti , “ Dheeyna isaan qabuu fi seera Museen kanne akka eegan isaan ajajuu tu barbaachisa ” jedhan .
44015006	Tanaaf ergamoonninii fi jaarsoliin dubbii tana laaluuf walitti qabaman .
44015007	Wayta dheertuuf eega irratti wal falaman booddee , Phexiroos isaanitti dubbachuuf ol ka'ee ti , “ Yaa obboleeyyan koo , Rabbi sabni qomoo Israa'el hin tahin Qoowlii Wangeelaa afaan kiyya irraa dhagayanii haa amananiif jecha , kanaan dura isin keeysaa akka na filate , gaarii gootanii ti beeytu .
44015008	Rabbi kan garaa namaa beeku , Ruuhal Qudus nuuf akkuma kannetti , isaaniifiis kannuu dhaan , isaan simachuu isaa ragaa bahee ti jira .
44015009	Inni amantii dhaan , qalbii isaanii xaahare malee , nuu fi isaan jiddutti , garaagarummaa hin agarsiifne .
44015010	Amma ammoo ba'aa abbootiin teenyaa fi nutiis baadhachuu hin dandayin , gateetii amantootaa irra kaayuu dhaan , maaliif Rabbi fitintu ?
44015011	Nuti ammoo , ni'imaa Gooftaa Yesuusiin , najaa bahuu keenya ni amananna ; isaaniis taanaan akkuma kanatti najaa bahu ” jedheeni .
44015012	As irratti namoonni hundinuu cal jedhanii ti , Baarnaabaasii fi Phaawulos dhaggeeyfatan ; isaan lamaaniis baasaa fi milikkita adda addaa , kanneen Rabbi harka isaanii tiin saba saba Israa'el hin tahin keeysatti hojjate , isaanitti odeeysan .
44015013	Isaan dubbii isaanii afaanii hogguu fixaxan , Yaaqoob ol ka'ee , “ Yaa obboleeyyan koo , na dhaggeeyfadhaa !
44015014	Simoon , Rabbi fedhii isaa tahee , akkamitti dura saba saba Israa'el hin tahin keeysaa , ummata maqaa isaa tiif tahu fudhachuuf akka yaade , nutti himee ti jira .
44015015	Kuniis dubbiin nabiyyootaa tan barreeyfamtee jirtu wajjiin wal taha .
44015016	‘ Tana booddee niin deebi'a , dukkaana Daawwid kan jigees deebisee tiin ijaara , isa diigamees haareysee niin dhaaba , niin qaceelchaas ,
44015017	namoonni hafan kaaniis Gooyticha akka barbaadan , sabni addunyaa irraa kanneen maqaa kiyyaan yaamaman hundi niis ; Gooytaan kana godhu akkas jedha ’
44015018	kuniis duruma irraa jalqabee beekamaa dha .
44015019	“ Kanaaf akka yaada kiyyaatti , warra saba qomoo Israa'el hin tahin kanneen gara Rabbii deebi'an , rakkisuun nu irra hin jiru .
44015020	Haa tahu malee ammoo , qalma najisa waaqa tolfamaaf aarsaa dhihaate irraa , zinaa fi ejjummaa irraa , foon baktii tii fi dhiiga irraa hiis akka if lagatan , isaaniif barreeysuu tu nu irra jira .
44015021	Eegaa dhaloottan dur irraa jalqabee , warri seera Musee dhaa mandaruma jiru hundumatti lallaban ni jiru turan , manneen sagadaa keeysattiis Sanbata hundumaa ni dubbifama ” jedhe .
44015022	Dubbii tana booddee ergamoonninii fi jaarsoliin , guutummaa waldaya kiristaanaa tiis , namoota if keeysaa filanii , Phaawulosii fi Baarnaabaas wajjiin Anxookiyaatti erguun , gaarii dha itti fakkaate . Akkasitti Yihudaa , Baarsaabaas jedhamuu fi Siilaas , kanneen amantootaa keeysaa beekamoo turan , filatanii ti ergamoota lamaanii wajjiin ergan .
44015023	Ergaan barreeyfamaan isaanitti kannamees , kanatti aanee kan jiruu dha , “ Nuti ergamoonninii fi jaarsoliin obboleeyyan keeysan , isin warri saba qomoo Israa'el hin tahin , kanneen magaalaa Anxookiyaa , Sooriyaa fi ammaas Qiliiqiyaa keeysaa , obboleeyyan ruhaanii keenya taataniif , nagaya isiniif dhiheeysina .
44015024	Nu keeysaa jarreen tokko bahanii , odoo nuti isaan hin ajajin isin bira dhufanii , dubbii dhaan akka isin cinqan , yaada keeysaniis akka rooraasan dhageenyee ti jirra .
44015025	Kanaaf yaada tokko irratti walii gallee , if keeysaa namoota fillee , Baarnaabaasii fi Phaawulos jara jaalatamoota keenyaan wajjiin , gara keeysan erguun gaarii fakkaatee ti nutti mullate .
44015026	Akkuma isinuu beeytan , Baarnaabaasii fi Phaawulos warra lubbuu isaanii Gooftaa keenya Yesuus Kiristoosiif dabarsanii kannanii dha .
44015027	Akkasitti waanuma isiniif barreeysine sana afaan isaanii tiin ammaas akka isinitti himaniif jecha , Yihudaa fi Siilaasiis isiniif ergine .
44015028	Waan barbaachisaa tahan kanneen malee , ba'aa biraa isin irratti fe'uun akka nu irra jirre , Ruuhal Qudusittii fi nuttiis gaarii fakkaatee ti jira .
44015029	Isaaniis qalma waaqayyolii tolfamaniif dhihaate irraa , dhiiga irraa , foon baktii irraa , zinaa fi ejjummaa irraa fagaattanii , kana hundumaa irraa , yoo if eeydan gaarii dha ; nagayatti jiraadhaa ! ”
44015030	Warri ergamaniis ka'anii ti , Anxookiyaatti gadi bu'an ; achitti amantoota hunda walitti qabanii ti , xalayaa tana kannaniif .
44015031	Ummanni niis xalayicha dubbisanii , gorsa nama jajjabeeysu irratti hedduu dha gammadan .
44015032	Yihudaanii fi Siilaas nabiyyoota warri turaniis , qoowlii hedduun amantoota gorsanii ti , jajjabeeysan .
44015033	Achi isaan bira hanga takka eega turan booda , amantoonni jara san nagayaan gara warra isaan erganitti deebisan . [
44015034	Siilaas ammoo fedhii isaa tiin achitti hafe . ]
44015035	Phaawulosii fi Baarnaabaasiis , Anxookiyatti hafanii ti , ammaas warra biraa hedduu wajjiin , Qoowlii Gooftaa dhaa ni barsiisan ni lallabaniisi .
44015036	Eega hanga takka achi bubbulanii booddee , Phaawulos , Baarnaabaasiin , “ Koottu mee , deebinee mandaroota qoowlii Gooftaa itti lallabne hundumaa dheeynee amantoota haa simannuu ; akkaataa amantoonni itti jiraataniis haa ilaalluu ! ” jedheeni .
44015037	Baarnaabaas ammoo , Yohannis Maarqos jedhamu isaanii wajjiin fuudhuu dha barbaade .
44015038	Phaawulos ammoo , “ Nama kanaan dura Phamfiliyatti nu biraa hafe , kan hojii tanaaf nuu wajjiin hin deemin san if wajji fuunee , deemuun nu irra hin jiru ” jedheeni .
44015039	Tana irratti isaan lamaan jiddutti falamaan jabduun kaanaan gargar bahan ; Baarnaabaas , Maarqos fudhatee ti , markabaan gara Qophroos deeme .
44015040	Phaawulos ammoo Siilaas filate , amantoonni eegumsa ni'imaa Rabbitti eega isaan kannatan , booddee karaa dha bu'an .
44015041	Phaawulos waldayoota kiristaanaa jajjabeeysaa ti , kutaa biyya Sooriyaa tii fi Qiliiqiyaa keeysa dabre .
44016001	Phaawulos karaa isaa itti furee ti magaalaa Derbee tii fi magaalaa Lisxiraa ti dhaqe . Achi Ximotewoos nama jedhamu barattuu tokkoo tu ture ; haati isaa Yihudii Wangeelatti amantee dha , abbaan isaa ammoo Giriigii dha .
44016002	Amantoota Lisxiraa tii fi Iqooniyuum jiran biratti Ximotewoos maqaa gaarii dhaan kaafama ture .
44016003	Phaawulos akka Ximotewoos isaan wajjiin deemu barbaadee ti , dheeyna isa qabsiise . Kanaas wanni godheef , Yihudoonni naannoo san jiran hundinuu , abbaan isaa nama Giriigii tahuu isaa waan beekaniif jecha ture .
44016004	Kana booddee isaan karaa bu'anii ti , murtoolee ergamoonninii fi jaarsoliin Yerusaaleemitti irratti walii galan san , mandaroota keeysa dabran hunduma harkaan gayanii ti ammaas akka hojii irraas oolchaniif isaan gorsan .
44016005	Waldayoonni kiristaanaa tiis amantitti ni jajjabaatan , lakkooysaaniis guyyuu ni hoddomaa tu turan .
44016006	Ruuhal Qudus kutaa biyya Asiyaa keeysatti qoowlicha lallabuu waan isaan dhoorkeef jecha , kutaa biyya Firiigiyaa tii fi Galaatiyaa jidduu dhaan dabran .
44016007	Fuullee kutaa biyya Miisiyaa hogguu gayan , kutaa biyya Bitiiniyaa dhaquu dha yaalan . Ruuhaan Yesuus ammoo achi dhaquu isaanitti hin dhiifne .
44016008	Kanaaf kutaa biyya Miisiyaa keeysa dabranii ti , Xro'aasitti gadi bu'an .
44016009	Phaawulos halkan san keeysa , namticha Maqedooniyaa tokko dhaabbatee , “ Maqedooniyaatti as ceehii tii nu gargaari ! ” jedhee kan isa kadhatu mullatatti arke .
44016010	Akkuma inni mullaticha arkeen , Rabbi Wangeela isaaniif akka lallabnuuf nu yaamuu isaa ti , jennee waan fudhanneef jecha , hogguusuma biyya Maqedooniyaatti ceehuuf murteeyfanne .
44016011	Magaalaa Xro'aasitti doonii seennee ti , fuullee dhaan Saamotraaqe dheeyne ; guyyaa borumtii dhaa tiis magaalaa Ne'apholiisitti dabrine .
44016012	Achii ammaas magaalaa Filiphisiiyus geenye ; Filiphisiiyus kutaa biyya Maqedooniyaa keeysaa magaalaa guddaa dha ture , qabiyyee warra Roomaa ti turteesi . Nuti magaalaa kana keeysa guyyaa muraasaaf bubbulle .
44016013	Guyyaa Sanbataa ammoo karra mandarichaa keeysaa achi ala baanee ti , qarqara lagaa bakka Yihudoonni kadhataaf itti walitti qabaman seenee ti dheeynee ti tetteenyee , dubartoota achitti walitti qabamanitti dubbanne .
44016014	Dubartiin uffata hariira gatiin qaalii dhaa gurgurtu , tan magaalaa Tiyaatiraa tii dhufte , ammaas tan amantii warra Yihudootaa tiis fudhatte takkaa tu achi turte ; maqaan isii Liidiyaa dha jedhama . Gooftaan gurra qalbii isii baneefii waan tureef , isiin waan Phaawulos dubbate fardeeyfattee ti dhaggeeyfatte .
44016015	Isii fi haaskaan isii hundinuu ni cuuphaman ; eegasii , “ Gooftatti amanuu kiyya yoo fudhattan , mana kiyya koottaa na bira qubadhaa ! ” jettee ti nu yaamte , akka nuti dheeynuufiis dhiibbaan nu fudhachiifte .
44016016	Gaaf tokko nuti bakka kadhataatti odoo deemaa jirruu , wandaqtittii ruuhaa raaga dubbachiisu if keeysaa qabdu takka nutti dhufte ; isiin raaga dubbachuu dhaan horii hedduu gooftota isii tiif tan galchiti turte .
44016017	Isiin tun , “ Namoonni kun kaadamtoota Rabbii Gooytaa ti ; karaa najaataa tiis isinitti ni himu ” jechaa iyyaa Phaawulosii fi nu duukaa deemti turte .
44016018	Akkaataa kanaas guyyaa hedduuf goote . Phaawulos ammoo haala kanaan butamee itti garagalee ti ruuhaanichaan , “ Maqaa Yesuus Kiristoosiin akka isii keeysaa baatuun si ajaja ! ” jedheeni ; ruuhaanichi niis za'uma san isii keeysaa bahe .
44016019	Gooftoliin wandaqa tanaa ammoo , abdiin horii arkachuun isaanii akka duraa cite hogguu hubatan , Phaawulosii fi Siilaas qabanii ti daddarbaa lafa magaalaa keeysa , fuula warra hooggantootaa ti isaan geeysan .
44016020	Ergamoota san hogguu ajajjuu warra Roomaa duratti dhiheeysan , “ Jarreen kanneen magaalaa keenya raasaa ti jiru , isaan Yihudoota .
44016021	Aadaa nuti warri Roomaa fudhachuu fi ittiin hojjachuuniis nuuf hin taane nu barsiisaa jiru ” jedhaniin .
44016022	As irratti namoonni hedduun Phaawulosii fi Siilaasiin mormuuf jara kanatti dabalaman ; hooggantoonni warra Roomaa suniis uffata isaanii irratti tarsaasanii ti , ulee dhaan akka tumaniif ajajan .
44016023	Rukuttaa hedduu dhaaniis eega isaan tumsiisan booddee , mana hidhaatti isaan galchisiisan ; achittiis jabeeysee akka isaan eeguuf jecha , waardiyyaa mana hidhaa tiis ni ajajan .
44016024	Eeyduun suniis ajaja kana fudhatee , deeraa mana hidhaa keeysaatti isaan galchee ti , miila isaanii tiis gadhooggaa jajjabaa lama jiddutti jabeeysee ti hidhe .
44016025	Haa tahu malee ammoo , halkan keeysa toora waarii dhaa , Phaawulosii fi Siilaas Rabbi kadhachaa ammaas faarfachaa ti turan ; warri hidhamooniis ammaas isaan caqasaa ti turan .
44016026	Dingatuma hanga bu'urri mana hidhaa roora'utti , sossooha dachii guddaa tu tahe ; hogguusuma balbaloonni mana hidhaa hundinuu ni banaman , hidhaan warra hidhaman hundumaa irraa ni hiikaman .
44016027	Namtichi mana hidhaa eegu sun hirriibaa dammaqee , balbaloonni mana hidhaa banamuu isaanii hogguu arke , warri hidhaman waan bahan seehe ; kanaaf habalee isaa luqqifatee ti if ajjeesuu barbaade .
44016028	Phaawulos ammoo sagalee guddoo dhaan , “ Humaa if hin godhin ! Nuti hundinuu kunoo , as jirra ” jedhee ti itti iyye .
44016029	Namtichi mana hidhaa eegu sun ibsaa yaammatee ti , fiigee ol seenee , hollachaa miila Phaawulosii fi Siilaas irratti kufe .
44016030	Ammaas gadi isaan baasee ti , “ Yaa gooftolii koo , najaa bahuuf maal godhuu tu ana irra jira ? ” jedhee ti isaan gaafate .
44016031	Isaaniis , “ Gooftaa Yesuus Kiristoositti amanii , najaa dha baata , sii fi haaskaan kee tiis najaa dha baatu ” jedhanii ti deebisaniif .
44016032	Isaaniis ammaas Qoowlii Gooytichaa , namticha sanittii fi ammaas warra mana isaa keeysa turan hundumatti ni himan .
44016033	Halkan za'uma san keeysatti isaan if wajjiin fuudhee ti madaa isaanii irraa dhiqe ; akkasitti waytuma san haaskaa isaa hundumaan wajjiin cuuphame .
44016034	Phaawulosii fi Siilaasiis , mana isaa geeysee ti , nyaata isaaniif dhiheeysise ; isaa fi haaskaan isaa hundinuu , waan Rabbitti amananiif jecha , hedduu dha gammadan .
44016035	Lafti bariinaan ajajjoonni warra Roomaa , “ Jara san gadi dhiisi ! ” jedhanii ti namticha mana hidhaa eegutti dhaamsa ergan .
44016036	As irratti namtichi , “ Ajajjoonni warra Roomaa akka gadi dhiifamtaniif nutti erganii ti jiru ; kanaaf amma gadi bahaa tii , karaa keeysan nagayaan deemaa ! ” jedhee ti Phaawulositti hime .
44016037	Phaawulos ammoo , “ Jarri kun nuti warra abbaa biyyummaa Roomaa qaban taanee odoo jirruu , firdiin maletti zaahiritti nu tumanii ti mana hidhaatti nu galchan ; amma ammoo dhooysatti gadi nu baasuu ? Kun hin tahuu , ammoo isaanummaan ifumaa dhufanii asii nu haa baasanii ” jedhe .
44016038	Foolisoonni ergamaniis , dubbii tana ajajjoota warra Roomaatti gabaasan ; ajajjoonni warra Roomaa Phaawulosii fi Siilaas warra abbaa biyyummaa Roomaa qaban tahuu isaanii hogguu dhagayan , ni sodaatan .
44016039	Akkasitti dhufanii ti isaan sossobanii ti , mana hidhaa tii gadi baasanii ti , magaalaa isaanii keeysaa akka bahan isaan kadhatan .
44016040	Phaawulosii fi Siilaas mana hidhaa tii eega bahan booddee , mana Liidiyaa ti dhaqan ; obboleeyyaniis arkanii , qoowlii nama jajjabeeysituun isaan gorsanii ti achii deeman .
44017001	Mandaroota Amfiipholiisii fi Apholonyaa hogguu dabran , gara magaalaa Tasaloonqee , bakka manni sagadaa warra Yihudootaa ture dhufan .
44017002	Akkuma aadaa isaatti Phaawulos mana sagadaa seenee ti , Sanbata sadihiif Barreeyfama Qulqulluu keeysaa waan tahe irratti isaaniin wajjiin falamaa ti ture .
44017003	Qoowlicha isaaniif ibsaa , ammaas Masiihiin dararamuun , warra du'an keeysaa hiis ka'uun , akka isa irra ture , Kitaabticha keeysaa isaaniif mirkaneeysaa , “ Yesuusiin ani isinitti labsaa jiru kun , isumaa tu Kiristoos Masiihicha ” isaaniin jechaa ti ture .
44017004	Isaan keeysaa hangi tokko dubbii tana fudhatanii ti gara Phaawulosii fi Siilaasitti ida'aman , Giriigota warra Rabbi sodaatan keeysaa hiis hedduun , dubartoonni beekamoon magaalaa sanii danuuniis fudhatanii ti akkasumatti itti ida'aman .
44017005	Haa tahu malee ammoo , Yihudoonni hinaafanii , namoota lampana magaalaa keeysaa ifitti dabalanii ti , waca kaasanii mandaricha rabbashan . Phaawulosii fi Siilaas ummatatti gadi baasuuf , mana namticha Yaason jedhamuu dhaqanii ti irratti tuman .
44017006	Phaawulosii fi Siilaas achii dhabnaan , Yaasonii fi amantoota keeysaahiis hanga tokko gara yaa'ii mandarichaatti shorroysanii geeysanii ti , “ Jarri kanneen warra biyya addunyaa hunda fonqolchee tu ; ammaas as magaalaa keenya dhufe .
44017007	Yaasoniis mana isaatti isaan simate ; hundi isaanii tuu , mootii biraa Yesuus kan jedhamuu tu jira jechuu dhaan ajaja Qeesaar ni caphsu ” jedhanii ti goohan .
44017008	Jechi kuniis ummata achitti walitti qabamee fi hooggantoota mandarichaa tiis , aarsee ti kakaase .
44017009	Ammaas wayta Yaasonii fi warra isaa wajjiin qabaman waasii yaamsisan gadi isaan dhiisan .
44017010	Halkanuma san , obboleeyyan Phaawulosii fi Siilaas gara magaalaa Beriyatti ergan ; akkuma achi gayaniiniin , ammaas mana sagadaa warra Yihudootaa ti dhaqan .
44017011	Yihudoonni kuniis warra Tasaloonqee caalaa , warra yaada gaarii qabu turan ; qoowlicha fudhachuuf qophaawanii , waan dubbatamees dhugaa tahuu isaa mirkaneeyfachuuf , guyyuu Barreeyfama Qulqulluu ni xiinxalu turan .
44017012	Isaan keeysaa hedduun , ammaas Giriigota keeysaahiis dubartoonni beekamoonii fi dhiirti hedduuniis ni amanan .
44017013	Yihudoonni Tasaloonqee ammoo Phaawulos , Beriyattiis Qoowlii Rabbii lallabuu isaa hogguu baran , achiis dhaqanii ummata tittuqanii ti ammaas rabbashaa kaasan .
44017014	Hogguus obboleeyyan Phaawulos gara baharitti ergan , Siilaasii fi Ximotewoos ammoo Beriyatti hafan .
44017015	Namoonni Phaawulos geggeeysaniis , magaalaa Ateenaa tiin isa gayanii ti , Siilaasii fi Ximotewoos hatattamaan gara Phaawulos akka dhufan dhaamsa jedhu , isa irraa fidanii ti deebi'an .
44017016	Phaawulos magaalaa Ateenaa taa'ee , Siilaasii fi Ximotewoos eegaa odoo jiruu , fakkeenyi waaqayyolii tolfaman magaalaa san keeysa guutanii waan arkeef jecha , ruuhaan isaa hedduu dha cinqame .
44017017	Mana sagadaa keeysatti Yihudootaa fi Giriigota warra amantii Yihudootaa fudhatanii wajjiin , lafa magaalaatti guyyuu namuma achitti arkameen wajjiin dubbachaa ti ture .
44017018	Murna warra Ephequriyos ammaas Istoyikos jedhaman keeysaa , barsiisoonni ogummaa falaasafaa tokko isatti falman . Isaan keeysaa hangi tokko , “ Odeen kun maal jechuu dha kajeela ? ” jennaan , warri kaan ammoo waan inni Wangeela waa'ee Yesuusii fi waa'ee du'aa ka'uu lallabeef jecha , “ Inni kunoo waa'ee waaqayyolii ambaa ti labsa fakkaata ” jedhan .
44017019	Isa qabanii yaa'ii gaara Aariyofaagos irratti wal gahu duratti dhiheeysanii ti , “ Barsiifni haarayni ati fidde kun , maal akka tahe baruu dandeenyaa ?
44017020	Dubbiin ati fidde tun gurra keenyaaf keeysummaa dha ; kanaaf maal akka isiin taate baruu dha barbaanna ” isaan jedhan .
44017021	Warri Ateenaa hundinuu , ormi ambaa kan achi jiraataniis , oduu haaraya odeeysuu fi namoota irraahiis dhagayuu malee , waan biraa kan za'aa isaanii ittiin dabarsan hin qaban turan .
44017022	Phaawulos hogguus tulluu Aariyofaagos walakkaa dhaabbatee ti akkana jedhe , “ Yaa warra Ateenaa , isin karaa hundumaan warra amantii akka taataniin arka .
44017023	Odumaan magaalaa keeysa dabraa jiruu , bakka sagada keeysanii hedduu hogguun daawwadhe , bakka aarsaa ‘ Rabbii hin beekaminiif ’ jedhamee irratti barreeyfame tokko arkeetiin jira ; eegasuu , isa isin odoo hin beekin sagaddaniif kanaan isiniif lallaba .
44017024	Rabbiin addunyaa fi waan isii keeysa jiru hundumaa uume , inni Gooytaa samii fi lafaa ti ; inni galma harki namaa ijaare keeysa hin jiraatu .
44017025	Inni Banii Aadam hundumaaf , jireenyaa fi hafuura , ammaas waan barbaachisu hundumaa kan kannu waan taheef jecha ; waa isatti irratee , harka namaa tiin kan tajaajilamuu miti .
44017026	Inni shanyii Banii Aadam hundumaa namticha tokko irraa arkamsiisee ti , biyya addunyaa hundumaa irra akka jiraatan godhe . Barri umrii isaanii tiis hangam tahuu akka qabdu , ammaas durumaan herregee biyya isaanii daangaa itti godhe kan addaan qoodeefiis isuma .
44017027	Kanaas akka isaan Rabbi barbaadanii , tariihuu isa faana dhawanii arkataniif jecha godhe ; Rabbi ammoo hunduma keenya irraahuu fagoo miti .
44017028	Nuti isaani jiraanna , ammaas isaani sossoona , isaani taanee arkamnaasi ; isin keeysaahi illee warri miriiysan ‘ Nutiis asara isaa ti ’ jedhanii ti jiru .
44017029	“ Nuti eega asara Rabbii taanee fuu , Rabbi , akka bifa waan kanneen ziqeeya , yookiin meeta , yookiin dhagaa irraa , namaan yaadamanii handasaman fakkaata jechuun nu irra hin jiru .
44017030	Bara awaamummaa Banii Aadam , Rabbi isaanitti lakkaawuu irra dabree tiifi jira , ammaa tana ammoo , namoonni hundinuu bakka hundumattuu akka toowbatan ajajee ti jira .
44017031	Guyyaa inni namticha ifii shuume saniin , addunyatti haqaan itti firdii godhuuf taa'u , murteeysee kaayee waan jiruuf ; kanaas namticha herrege san du'aa kaasuu dhaan , nama hundumaa fuu mirkaneeysee ti jira ” jedhe .
44017032	Phaawulos waa'ee du'aa ka'uu dubbachuu isaa hogguu dhagayan , hangi tokko itti hanjaman , warri kaan ammoo , “ Nuti waa'ee tanaa itti daballee si irraa dhagayuu dha barbaanna ” isaan jedhan .
44017033	Akkasitti Phaawulos yaa'icha keeysaa bahee ti deeme .
44017034	Jarri hangi tokko Phaawulositti ida'amanii ti amanan ; isaan keeysaa namticha Diiyoniisiyos jedhamu , miseensa yaa'ii Aariyofaagosii fi , dubartiin Damaariis jedhamtu takkaas , ammaas namoonni biraa tiis isaanii wajjiin turan .
44018001	Kana booddee Phaawulos magaalaa Ateenaa gadi dhiisee ti deemee , magaalaa Qorontoos dhaqe .
44018002	Achittiis namticha Aqiilaa jedhamu , Yihudii biyya Phonxoositti dhalate tokkoon wajjiin wal qunname . Namtichi kun dhiheenya kana niitii isaa Phirisqillaa wajjiin , Kilaawudiiyos mootichi biyya Xalyaan , Yihudiin hundinuu magaalaa Roomaa keeysaa akka bahan waan ajajeef jecha , Rooma gadi dhisee ti dhufe ; Phaawulosiis isaan kana laaluuf dhaqe .
44018003	Dalagaan isaanii aaynaa takka waan taateef , Phaawulos isaan wajji taa'ee ti hojjate ; dalagaan isaanii tiis dukkaana hodhuu dha ture .
44018004	Sanbatuma jirutti ammaas mana sagadaa Yihudootaa dhaqee , Yihudootaa fi Giriigota amantii fudhachiisuuf isaanii wajjiin ni falama ture .
44018005	Siilaasii fi Ximotewoos Maqedooniyaa irraa wayta Qorontoos dhufan , Phaawulos hojuma qoowlicha lallabutti if kannee , Yesuus , Masiihicha tahuu isaa Yihudootaaf ragaa bahaa ti ture .
44018006	Jarri isaan morman , hogguu isa arrabsan ammoo , inni uffata isaa hurgufatee ti , “ Dhiiyni keeysan mataa keeysan irra haa tahu , ani tana irraa xaahara ; kanaaf ani ammaa kaasee gara saba qomoo Israa'el hin tahinii deemuu kiyya ” isaaniin jedhe .
44018007	Eegas achii ka'ee deemee ti , mana namticha Tiitoos Yusxoos jedhamu , nama ibaadaa Rabbii qabu , kan manni isaa mana sagadaa Yihudootaa cinaa ti dhaqe .
44018008	Kiriisphoos alaqaan mana sagadaa sanii tiis , haaskaa isaa hundumaa wajjiin Gooftatti amane ; warra Qorontoos keeysaahiis hedduun isaanii lallaba Phaawulos dhagayanii ti amananii cuuphaman .
44018009	Gooftaan gaaf tokko halkan mullataan Phaawulosiin , “ Hin sodaatin dubbadhu , niis hin callisin !
44018010	Ani waaniin si wajji jiruuf jecha , nam tokko illeen sitti ka'ee si miidhuu hin dandayu ; ani bar kunoo , mandaruma kana keeysaa namoota hedduu dhaan qabaa ” jedheeni .
44018011	Phaawulosiis akkasitti , Qoowlii Rabbii isaan barsiisaa ti , bara tokkoo fi ji'a jaha isaan bira ture .
44018012	Bara Gaalii'on bulchaa Akaayyaa tahee ture ammoo , Yihudoonni bakka takkaa ka'anii Phaawulos qabanii ti yaa'ii duratti isa dhiheeysanii ,
44018013	“ Namtichi kun , karaa seeraan faalaa taheen Rabbi ibaadaa jechaa namoota fudhachiisaa jira ” jedhanii ti isa kasasan .
44018014	Phaawulos ammoo dubbachuuf hogguu ka'u , Gaalii'on Yihudotaan , “ Dubbiin tun silaa tan waa'ee yakka hojjatamee yookiin badii godhamee odoo taate , yaa Yihudoota , ani isiniif obsuun qabaan ture .
44018015	Amma ammoo , falamaan teeysan waa'ee jechootaa tii fi maqaalee , ammaas waa'ee seera keeysanii eega taate , isinummaan fixadhaa malee , ani dubbii tanatti firdii kannuu hin barbaadu ” jedhee ti ,
44018016	mana murtoo keeysaa isaan gadi yaase .
44018017	Eegas warri achi turan hundinuu , Sostenees namticha alaqaa mana sagadaa ture san qabanii ti , mana murtoo duratti tuman ; Gaalii'on ammoo tana hundumaa huu humaattuu hin lakkooyne .
44018018	Phaawulos amantoota Qorontoos bira guyyaa hedduu dabalee eega bubbule booddee , nagaya isaanitti dhaammatee ti , Phirisqillaa fi Aqiilaa wajjiin markabaan Sooriyaa dhaquuf ka'e ; Phaawulos qodha godhe waan qabuuf jecha , Kancheriyaa bakka buufata markabaatti rifeensa mataa isaa haaddate .
44018019	Magaalaa Efesoon hogguu gahan , Phirisqillaa fi Aqiilaa bakka takkatti dhiisee ti , ifiif mana sagadaa dhaqee , Yihudootaa wajjiin falamaa ti dubbate .
44018020	Hogguu isaan Phaawulos dabalee akka isaan bira turuuf kadhatan ; inni ammoo hin fudhanne .
44018021	“ Yoo Rabbi jedhe isinittiin deebi'a ” isaaniin jedhee , nagaya isaanitti dhaammatee , markabaan Efesoonii ka'ee ti deeme .
44018022	Magaalaa Qiisaariyaa hogguu gahe Yerusaaleem dhaqee ti , waldaya kiristaanaa nagaya gaafate ; dabree Anxookiyaa biyya Sooriyaatti gadi bu'e .
44018023	Achiis hanga takka tutturee ka'ee ti , kutaa Galaatiyaa tii fi Firiigiyaa keeysa bakka takkaa taanitti dabraa ti irraa naannawuu dhaan , amantoota hundumaa jajjabeeyse .
44018024	Wayta san namticha Apholos jedhamu , Yihudii magaalaa Iskindiriiyaatti dhalate tokkoo tu , magaalaa Efesoon dhufe ; inni nama hayyummaa qabuu fi Kitaabotaas akka gaaritti nama beeku ture .
44018025	Inni namuma cuuphaa Yohannis qofa beeku tahu illee ammoo , qoowlii Gooftaa tiis hanga takka waan barsiifameef jecha , mirqaana ruuhaa tiis waan qabuuf , waa'ee Yesuus qaceellotti lallabaa , ni barsiisaas ture .
44018026	Ija-jabummaan mana sagadaa keeysattiis dubbachutti ka'e . Phrisqiilaanii fi Aqiilaan hogguu isa dhagayan , ifitti isa dhiheeysanii ti , caalatti sirreeysanii karaa Rabbii isa hubachiisan .
44018027	Apholos Akaayyaatti dabruu hogguu barbaade , amantoonni isa jajjabeeysanii ti barattoonni Akaayaa jiran akka isa simataniif xalayaas ni barreeysaniif . Inni niis hogguu achi gahe , warra ni'imaa dhaan amantii fudhatan hedduu dha gargaare .
44018028	Yesuus Masiihicha tahuu isaa , Kitaabota keeysaa ragaa mirkaneeysu itti as baasaa , zaahiritti Yihudoota afaan qabachiisee ti ture .
44019001	Apholos Qorontoosuma odoo jiruu , Phaawulos biyya gararraan keeysa dabree ti , ammaas Efesoon dhufe . Achittiis barattoota muraasa tokko arke .
44019002	“ Wayta amantan , Ruuhal Qudus fudhattanii ti jirtuu ? ” isaaniin jedhe . Isaan ammoo , “ Lakkii , nuti Ruuhal Qudus jiraachuu isaa tuu gonkumaa hin dhageenye ” jedhanii ti deebisaniif .
44019003	As irratti Phaawulos , “ Eegasuu isin maalitti cuuphamtan ? ” jedheeni ; isaaniis deebisanii , “ Cuuphaa Yohannisitti cuuphamne ” jedhaniin .
44019004	Phaawulos hogguus , “ Yohannis namticha isa booddee dhufa jiru , jechuun Yesuusitti akka amanan ummatatti himaa ti , cuuphaa toowbaa dhaa cuuphe ” jedheeni .
44019005	Jarri tana dhagayuu irratti , maqaa Gooftaa Yesuusitti cuuphaman .
44019006	Hogguu Phaawulos harka isaa isaan irra kaayees , Ruuhal Qudus isaan irratti bu'e ; isaan luqaa adda addaa tiin haasawan , raajiis ni dubbatan .
44019007	Isaan walumaa galatti hanga nama kudha lamaa ti turan .
44019008	Phaawulos hanga ji'a sadihii takka , mana sagadaa Yihudootaatti deddeebi'ee ti , ija-jabinaan barsiise ; wayta saniis ibsaa akkaataa isaan fudhachiisutti waa'ee Mootummaa Rabbii hubachiisaa ti ture .
44019009	Isaan keeysaa muraasni tokko mata-jabeeyyii ammaas amanti didduu tahanii , jammaata durattiis waa'ee karichaa irratti hammeenya waan dubbataniif jecha , Phaawulos barattoota ifiin wajji fuudhee , isaan keeysaa achi bahee ti , guyyuu galma Xiraanos keeysatti amantootaa wajjiin falamaa dudubbachaa ti ture .
44019010	Akkaataa kanatti bara lamaaf itti fure , akkasitti namoonni kutaa biyya Asiyaa keeysa jiraatan hundinuu , Yihudoonninii fi Giriigonni niis Qoowlii Gooytaa ni dhagayan .
44019011	Rabbi mu'ujizaa gurguddoo Phaawulos keeysaan ni raawwata ture .
44019012	Akkana waan taheef jecha , mandiila yookiin marxoo qaama isaa tuuyxe illee , dhukkubsattootatti hogguu geeyfaman , dhukkubni isaanii isaan gadi ni dhiisu turan , ammaas ruuhaanonni hamooniis isaa keeysaa ni bahu turan .
44019013	Yihudoonni warri olii-gadi yaa'anii ruuhaanota hamoo baasaa turan tokko namoota ruuhaanota hamoon qabaman irratti maqaa Gooftaa Yesuus yaamuu dha yaalan , ruuhaanota saniiniis , “ Maqaa Yesuus kan Phaawulos lallabuun ” jechaa ti hadaran .
44019014	Ilmaan torban Iskoyaas , angafa luboota Yihudootaa , tana godhaa ti turan .
44019015	Ruuhaan hamaan ammoo deebisee ti , “ Yesuus niin beeka , waa'ee Phaawulosiis beekee tiin jira ; isin ammoo eenyu ? ” jedhee ti gaafate .
44019016	Namtichi ruuhaan hamaan keeysa ture sun isaanitti utaalee , humnaaniis isaan irra jabaatee ti moohate , uffataas isaan irratti cicciran , mammadaawanii harkaa bahanii , qullaa dha mana sanii dheeysan .
44019017	Hogguu dubbiin tun Yihudootaa fi Giriigota Efesoon jiraatan biratti beekamte . Isaan hundinuu hedduu dha birratan ; maqaan Gooftaa Yesuus ammoo hedduu dha kabajame .
44019018	Warra amanan keeysaa hedduun dhufanii , gocha isaanii hamaa zaahiritti himuu dhaan saaxil if baasan .
44019019	Isaan keeysaa warri xibbii namatti godhaa turan kitaabota ittiin hojjachaa turan walitti guuranii ti , hunduma isaanii duratti guban ; gatiin kitaabban sanii tiis , toora qarshii kuma diiydamii shanitti shallagame .
44019020	Akkasitti Qoowliin Gooytichaa qiwwaan baballachaaniis guddachaa ti deemte .
44019021	Kana booddee Phaawulos Maqedooniyaa fi Akaayyaa keeysa dabree , Yerusaaleem dhaquuf murteeyfate ; “ Eegaan achi gahe booddee ammaas , Roomaas arkuun qaba ” jedhee ti ture .
44019022	Gargaartota isaa keeysaa lama Ximotewoosii fi Eraasxoos Maqedooniyaatti ergee ti , ifiif kutaa Asiyaa keeysa hanga takka tutture .
44019023	Tooruma wayta sanii keeysa waa'ee karichaa laalchisuun magaalaa Efesoon keeysatti rabshaa guddaa tu ka'e .
44019024	Namticha Demeexros jedhamu kan meeta baysuu dhaan fakkii galma waaqayyittii tolfamtuu Arxemiis jedhamtuu meeta irraa tolchu tokko , namoota handassaa hojii tanaa qabaniif , karaa faaydaa itti arkatan hedduu dha baneef ture .
44019025	Demeexros jarreen kanaa fi warra hojii tana fakkaattu qaban , bakka takkatti walitti qabee ti , “ Yaa jarana , taajirummaan teenya dalagaa tana irraa akka dhuftu hundi keeysanuu ni beeytan .
44019026	Waan namtichi Phaawulos jedhamu kun hojjachaa jiru tana ammoo , isinummaanuu arkuu fi dhagayuus ni dandeeysu . ‘ Waaqayyoliin harka namaa tiin tolfaman , humaa tuu miti ’ jechuu dhaan , as Efesoon qofatti odoo hin tahin , waa xiqqo malee hunduma Asiyaa keeysaa , namoota lakkooysaan hedduu tahan amansiisee yaada isaanii jijjiirsiisee ti jira .
44019027	Ammaas , hojummaan teenya qoftiin maqaa baduu qofa odoo hin tahin , galmichi Arxemiis waaqayyittii guddittii dhaa tiis , akka waan gatii hin qabnetti lakkaawamuun isaa tuu ni sodaachisa ; kabajaan waaqayyittii dhaa , kan warri Asiyaa keeysaa tii fi biyya addunyaa irraa hundinuu ibaadaniis , baduuf deemti ” isaaniin jedhe .
44019028	Hogguu tana dhagayan , hedduu aaranii ti , “ Arxemiis Efesoon , guddittii dha ” jedhanii ti goohan .
44019029	Akkasitti magaalattiin guutumatti rabbashamte . Ummanni wacu kuniis bakkuma takkaa ka'ee ti , Gaayosii fi Arisxaarkos warra Maqedooniyaa irraa Phaawulosii wajjiin miila wal godhatanii deemaa turan , butanii ti gara mana walgahitti isaaniin fiigan .
44019030	Phaawulos ifumaa fuu ummata walitti qabaman san keeysatti arkamuu dha barbaade ; amantoonni ammoo isa gadi dhiisuu dha didan .
44019031	Hoogganttoonni kutaa Asiyaa sanii , warri saahibban Phaawulos turaniis , itti erganii ti , akka inni bakka walgahii san hin dheeyne isa gorsan .
44019032	Hangana jidduu walgahiin sun guutumatti ni gooti turte ; warri kun waan takka wacu ; warri kaan ammoo waan biraa ti goohu ; isaan keeysaa harki irra caalu ammoo maaliif akka walitti qabaman illee warra hin beeyne turan .
44019033	Yihudoonni namticha Aleksaandar jedhamu tokko fuula duratti achi baasan ; ummanni hangi tokko inni waa godhuuf nama itti gaafatama qabutti fudhatan . Aleksaandariis akka waan deebisa ummata gargaaru dubbachuu barbaadetti , callachiisuuf jecha harkaan isaan hawwate .
44019034	Isaan ammoo , inni nama Yihudii tahuu isaa hubannaan bakka takkaa , “ Arxemiis Efesoon , guddittii dha ” jechaa ti hanga za'aa lamaa takkaaf iyyaa ti turan .
44019035	Booddee barreeysaan magaalaa sanii ummata san callachiisee ti , “ Yaa warra Efesoon ! Mandarri Efesoon galma Arxemiis guddittii fi dhagaa bifa fakkeenya isii , kan samii irraa gadi bu'e , akka eeydu , namni hin beeyne ni jiraa laata ?
44019036	Namni kanaan falmu eega hin jirree fuu , isin cal jechuu dha qabdan , ammaas waa takka illee jerjeraan hin godhinaa .
44019037	Ammaas isin jara kanneen as fiddanii ti jirtu ; isaan ammoo meeshaa galma isii hin saamne , yookiin waaqayyittii hin arrabsine .
44019038	Demeexrosii fi hojjatoonni handassaa kanneen isaa wajjiin jiran waan itti nama tokko illee kasasan yoo qabaatan , manni firdii dhaa banaa dha , daanyoonni biyyaa tiis ni jiru , achitti kissii dhiheeyfachuu ni dandayu .
44019039	Kana malee , wanni biraa tan isin barbaaddan yoo jiraatte ammoo , kora magaalaa kanaa kan seeraan yaamame keeysatti laalamuu dha qaba .
44019040	Rabshaa arra taate tanaaf itti gaafatamuun keenya ni sodaachisa ; sababni rabshaan tun itti kaatu hin jiru , nutiis ammaas waa'ee isii tiif jawaaba gahaa kannuu dha dadhabna ” jedheeni .
44019041	Tana eega dubbate booddee walgahicha san gargar galche .
44020001	Gooti hogguu qabbanooyte , Phaawulos amantoota ifitti yaamsisee , eega isaan jajjabeeyse booddee , nagaya itti dhaammatee ti Maqedooniyaa dhaquuf ka'e .
44020002	Godinoottan keeysa wayta dabru , amantoota bakka jiran hundumatti gorsa hedduu dhaan jajjabeeysaa ti dabree biyya Giriigii gahe .
44020003	Ji'a sadih achitti dabarse , markabaan Sooriyaa dhaquuf odoo qophaawuu , Yihudoonni isa irratti marihatan ; kanaaf jecha Maqedooniyaa keeysaan deebi'uuf murteeyfate .
44020004	Sophaaxros ilmi Phiiros namtichi Beriyaa , Arisxaarkosii fi Sekundos warri Tasaloonqee , Gaayos namtichi Derbee , Ximotewoos , Xikiqoosii fi Xiroofimoos warri Asiyaa , Phaawulosii wajjiin turan .
44020005	Jarri kun nu dura deemanii ti Xiro'aasitti nu eegan .
44020006	Nuti ammoo , guyyaa ayyaana Qiinxaa Maattiraat booddee Filiphisiiyusii markabaan kaanee , guyyaa shan booddee Xro'aasitti isaan dhaqqabnee ti , guyyaa torba achi teenye .
44020007	Torbaan keeysaa guyyaa duraa , biddeena kutachuuf walitti qabamnee ti turre . Phaawulos borumtii isaa deemuu waan yaadeef jecha , dubbii isaa dheereysee hanga halkan waaritti isaanitti dubbate .
44020008	Mana qallaa gubbaa bakka nuti itti walitti qabamne keeysa , ibsaalee hedduu tu ture .
44020009	Dargaggeeysi Oyxikoos jedhamu tokko fooddaa irra taa'a ture . Phaawulos dubbii ittuma furee dheereeysinaan , dargaggeeysicha hirriibni fudhatee ti , qallaa sadaffaa irraa kufe , reefka isaa tiis lafaa kaasan .
44020010	Hogguus Phaawulos gadi bu'ee ti irratti kufee ifitti isa qabee , “ Hin iyyinaa ! Lubbuun isaa keeysa jirti ” jedhe .
44020011	Eegas Phaawulos qallaa gubbatti ol deebi'ee , biddeena kutatee ti nyaatee , hanga lafti bariituu namootaa wajjiin haasawaa turee ti akkasitti deeme .
44020012	Tana jiddutti isaan gurbicha fayyaa manatti galchanii , hedduu dha jajjabaatan .
44020013	Kana booddee Phaawulos karaa lafaa irra deemee magaalaa Asos dhaquu dha yaade ; nuti ammoo isa dura deemnee , markabaan Asos geenyee , achii markabaan akka isa fuunuuf qindeeysee ti ture .
44020014	Asositti wal agarree , nuti isa fuunee magaalaa Mixileeneetti dabrine .
44020015	Guyyaa borumtii markabaan achii kaanee , Kiiyos biyya bishaan keeysaa cinaa ti geenye . Guyyaa lammaffaattiis Saamos biyya bishaan keeysaa ti dheeynee , borumtiis Mileexositti galle .
44020016	Phaawulos kutaa biyya Asiyaa keeysa turuu hin barbaanne . Kanaaf Efesoonitti goruu dhiisee ti , markabaan dabruuf murtoo godhe ; ayyaana guyyaa shantammeeysaa Phenxeqostee dhaa Yerusaaleemitti arkamuu waan barbaadeef jecha , achi gahuuf ariifachaa ti ture .
44020017	Phaawulos Mileexos irraa Efesoonitti nama ergee ti , manguddoo waldaya dhaa ifitti yaamsise .
44020018	Wayta manguddoonni gara isaa dhufan , “ Guyyaan dura kutaa biyya Asiyaa kana dhufee jalqabee , wayta hundumaa akkamitti akkaan isin jiddutti jiraadhe , isinuu numa beeytan .
44020019	Fitinaa Yihudoota irraa ana irratti malamaa ture keeysatti , karaa hundumaan if gadi qabuu dhaan , imimmaaniiniis , Gooftaa kaadamaa tiin ture .
44020020	Waan isiniif faaydaa qabu hundumaa , bakka walgahitti , manneen adda addaa keeysattiis isinitti lallabuu fi isin barsiisuu irraa ani if hin qusanne .
44020021	Toowbatanii gara Rabbitti akka deebi'an , Gooftaa keenya Yesuusittiis akka amanan , Yihudootaa fi Giriigotaaf ragaa bahee tiin jira .
44020022	Ammaas taanaan kunoo , Ruuhal Qudusiin qabamee , achitti waan ana mudachuuf taa'u odoon hin beekin , Yerusaaleem dhaquufiin deema .
44020023	Ruuhal Qudus ammoo , mandarumaan ani gahu hundumatti , hidhamuunii fi dararamuun akka ana eegan anatti mullisee ti jira .
44020024	Haa tahu malee , ani hojii Wangeela ni'imaa Rabbii , taniin Gooftaa Yesuus irraa fudhadhe san dandayamnaan bakkaan gahuu qofa malee , lubbuun tiyya illeen ana biratti gati qabdi jedhee hin lakkaawu , nattiis jabduu miti .
44020025	“ Ammaas isin kanneen , warriniin ani isin jidduu deddeebi'ee waa'ee Mootummaa Rabbii isinitti lallabaa ture hundinuu , arraan booda akka isin fuula kiyya hin agarre ani niin beeka .
44020026	Kanaaf jechaan ani arraantana , dhiiga hunduma keeysanii irraa xaliila tahuu kiyyaan isinitti hima .
44020027	Ani kunoo , akeeka Rabbii hunduma isin beeysisuu irraa if hin qusanne .
44020028	Mataa keeysanii fi ammaas karra hoolota Rabbii , warra Ruuhal Qudus isin toohattoota godheef , tika godhaa ! Waldaya kiristaanaa tan Rabbi gumaa dhiiga ilma isaa tiin arkamsiise tiysaa !
44020029	Eegaan ani asii deeme booddee , warri akka yayyii nama sodaachiftuu , kanneen hoolota karra keeysatti hin hambifne , akka isin keeysa seenuuf taa'an niin beeka .
44020030	Isinuma keeysaa huu , warri dhugaa jirtu jallisanii dubbachuu dhaan , barattoota harkisanii if jala buusu ka'uuf taa'u .
44020031	Kanaaf jecha dammaqaa if eegaa ! Bara sadih halkanii fi guyyaa odoon gargar hin kutin , imimmaaniin hunduma keeysanuu tokko tokkoon akkaan isin gorsaa ture yaadadhaa !
44020032	Ammaas harka Rabbittii fi qoowlii ni'imaa isaa tan isin ijaaruuf quwwaa qabdutti , ammaas qulqulloota isaa hunduma jidduttiis dhaala kan isiniif kannuttiin isin kanna .
44020033	Ziqeeya , yookiin meeta , yookiin uffata arkachuuf nam tokko illee irraa huu ani hin kajeelle .
44020034	Mataa kiyyaa fi warra anaa wajjiin jiraniifiis , waan nu barbaachise harki kiyya kanneen carraaqanii akka nu tajaajilan isinuu ni beeytan .
44020035	Waanuma hundumattuu akkanatti carraaynee , warra dadhaboota gargaaruu akka qabnu , isin agarsiisee tiin jira ; jecha Yesuus Gooftaan , ‘ Fudhachuu irra kannuu tu caalatti irra eeyba qaba ’ jedhee dubbate san mee haa yaadannuu ” jedheeni .
44020036	Phaawulos tana eega dubbate booddee , hunduma isaanii tiin wajjiin jilbiiffatee ti Rabbi kadhate .
44020037	Hundi isaanii tiis bobbooyaa morma isaatti maramanii ti dhudhungatan .
44020038	Jechi inni arraan booda fuula kiyya hin agartan jedhee dubbate sun ammoo , caalatti isaan naasise ; akkasitti isaan hanga lafa markabaatti isa geggeeysan .
44021001	Akkaataa kanatti nagaya isaanitti dhaamnee , kaanee odoo hin maqin markabaan ceenee , Qos biyya bishaan keeysaatti dhufne ; borumtii ammaas Roodoos biyya bishaan keeysaa ti geenye , achii ammaas magaalaa Phaaxaraa ti dheeyne .
44021002	Achitti markaba kutaa biyya Finiiqeetti ceehu arkannee ti , seennee deemneeni .
44021003	Qophroos hogguu fuulletti agarree , harka bitaatti hambifnee ti , Sooriyatti dabruudhaan , Xiiroos bakka markabni meeshaa itti buufatutti irraa buune .
44021004	Amantoota achi jiraniis barbaannee ti , torbaan tokko achi isaan bira turre ; amantoonni suniis Ruuhal Qudusiin geggeeyfamanii ti , Phaawulosiin Yerusaaleem hin dhaqin jedhanii ti itti himan .
44021005	Guyyoonni nuti isaan bira achi turru dhumnaan , isaan biraa kaanee ti , karaa keenya irra buune ; hundi isaanii tiis beera isaanii tii fi joollee isaanii wajjiin , hanga nuti magaalaa keeysaa achi baanutti nu geggeeysan . Ammaas hundi keenyaa huu qarqara bishaantitti jilbiiffannee ti , Rabbi kadhanne .
44021006	Nagayaas eega walitti dhaammanne booddee , nuti markaba seenne , isaan ammoo deebi'anii ti manneen isaanitti galan .
44021007	Nuti Xiiroosii kaanee , magaalaa Phitolemeesi geenye , achittiis amantoota nagaya gaafannee ti , guyyaa tokko isaan bira oolle .
44021008	Guyyaa borumtii achii kaanee magaalaa Qiisaariyaa ti dhufnee ti , mana Filiphoos namticha lallabaa Wangeelaa ti seenne . Inni warra torban Yerusaaleemitti filataman keeysaa tokko ture ; isa biraas waa xiqqo bubbulle .
44021009	Filiphoos kun joollee dubraa afur qaba ture ; joolleen tun Ruuhal Qudusiin waan Rabbi isaanitti mullise raajii ni himu turan .
44021010	Guyyaa muraasaaf oduma Qiisaariyaa qubannee jirruu , nabiyyiin Agaabos jedhamu tokko biyya Yihudaa irraa achi dhufe .
44021011	Nabiyyichi kun nu bira dhufee , waraansillee Phaawulos fuudhee ti , harkaa fi miila isaa walitti if hidhee , “ Yihudoonni Yerusaaleemitti abbicha waraansillee tanaa akkanatti akka isa hidhanii , harka saba qomoo Israa'el hin tahinitti dabarsanii akka kannan Ruuhal Qudusii tu dubbata ” jedhe .
44021012	Nuu fi namoonni achi turaniis dubbii tana dhageenyee , Yerusaaleemitti akka ol hin baaneef Phaawulos kadhanne .
44021013	Inni ammoo , “ Maaliif boochanii qalbii na caphsitan ? Ani kunoo , hidhamuu qofaaf odoo hin tahin , maqaa Gooftaa Yesuusiif jecha Yerusaaleemitti du'uuf illee qophaawaa dha ” jedhee ti nuuf deebise .
44021014	Inni nuuf fudhachuu dinnaan , “ Fedhiin Gooytaa dhaa haa taatu ” jennee ti dhiifne .
44021015	Guyyoota kanneen booddees qophooynee ti , Yerusaaleemitti ol baane .
44021016	Amantoonni Qiisaariyaa tokkoos ammaas nu wajjiin dhufanii ti , mana Minaason nama biyya Qophroos , nama barattoota duraa keeysaa tokko tahe bira akka qubannuuf nu geeysan .
44021017	Hogguu nuti Yerusaaleem geenye , amantoonni gammachuu dhaan nu simatan .
44021018	Guyyaa borumtii tiis , Phaawulos nuu wajjiin Yaaqoob bira dhaqe ; manguddoon waldaya kiristaanaa hundi niis achuma wal bira turan .
44021019	Phaawulos nagaya eega isaan gaafate booddee , waan Rabbi saba qomoo Israa'el hin tahin jiddutti karaa tajaajila Phaawulosiin raawwate hundumaa , tokko tokkoon tarree galchee ti isaanitti gabaase .
44021020	Hogguus warri kana dhagayan Rabbiif hamdii dhiheeysanii ti , Phaawulosiin ammoo , “ Agartaa yaa obboleeysa keenya ! Yihudoonni amanan kuma hedduun akka jiran atuu ni agarta ; hundi isaanii tuu warra eeera Rabbii tiif hinaafu .
44021021	Yihudoota warra saba qomoo Israa'el hin tahin keeysa jiraatan hunda , seera Musee akka dhiisanii fi , ammaas joollee isaanii akka dheeyna hin qabne , ammaas aadaa dhaas akka hin eeyne , barsiisuun kee isaanitti himamee ti jira .
44021022	Isaan kunoo , akka ati dhufte waan dhagayuuf jecha , maal godhuu tu nu irra jira ?
44021023	Amma waanuma nuti sitti himnu godhi ! Namoota qodhaa if irraa qaban afur qabna .
44021024	Ati isaan fuudhii tii deemi , isaanii wajjiiniis if xaahari , mataa isaanii haaddachuu akka dandayan gatii isaan if xaaharuuf baasanuun irra jiruus atummaan kafaliif ! Akkaataa kanatti namni hundinuu , wanni si irratti odeeyfamee dhagayan tun , humaa akka hin tahin , atiis seeraan jiraachuu kee tiis beekuu ni dandayu .
44021025	Saba qomoo Israa'el hin tahin keeysaa warra amanan ammoo , qalma waaqayyolii tolfamaniif dhihaate irraa , dhiiga irraa , foon baktii irraa ammaas zinaa fi ejjummaa irraa fagaatanii akka if eegan durumaanuu murtoo goonee isaaniif barreeysinee ti jirra ” isaan jedhan .
44021026	Phaawulos guyyaa borumtii dhaa , namoota san fuudhee geeysee ti , isaanii wajjiin if xaahare . Guyyaan xaaharummaa isaanii yoom akka raawwatamu , guyyaa kamittiis matatti tokko tokkoo isaanii tiif aarsaan akka dhihaatu beeysisuuf , Beeytal Maqdasi ol seene .
44021027	Guyyaan torban isaanii raawwatamuu jala geenyaan , Yihudoonni warri kutaa Asiyaa irraa dhufan Phaawulos Beeytal Maqdas keeysatti agarraan , ummata hundumaa itti kakaasanii ti isa qaban .
44021028	Jarri kun sagalee isaanii ol fudhatanii ti , “ Yaa warra Israa'el , koottaa nu gargaaraa ! Kunoo , namticha kana kan namoota bakka hundumatti , ummata keenya irratti , seera Musee tiis , Beeytal Maqdas kanaas tuquu dhaan barsiisu , tana malees ammuma illee Giriigota tokko fidee Beeytal Maqdasitti galchuu dhaan , bakka xaahara kanaas najisee ti jira ” jedhanii ti itti iyyan .
44021029	Duraan Xiroofimoos namticha Efesoon tokko isaa wajjiin magaalaa keeysatti waan arkaniif jecha , Phaawulos Beeytal Maqdas waan isa geeyse isaanitti fakkaatee ti ture .
44021030	As irratti mandarri guutumatti rabbashame , ummanni wajji orihee ti Phaawulos qabanii shorroysaa ti Beeytal Maqdas keeysaa gadi baasan ; hogguusuma balbaloonni Beeytal Maqdas ni cufaman .
44021031	Isaan Phaawulos ajjeesuuf odoo yaalaa jiranii , Yerusaaleem guutummatti rabshaa irra akka taate , murna waraana Roomaa irratti abbaa kumaaleeysaa namticha turetti himame .
44021032	Abbaan kumaaleeysaa sun hogguusuma loltootaa fi abboota dhibbaaleeysaa fudhatee , gara warra Phaawulos qabanitti fiige . Isaaniis abbaa kumaaleeysaa tii fi loltoota hogguu arkan , Phaawulos tumuu irraa dhaaban .
44021033	Hogguus abbaan kumaaleeysaa Phaawulositti dhihaatee ti isa qabsiisee , “ Shanshalata lamaan hidhaa ! ” jedhee ti ajaje . Kana booddee ammoo , “ Namtichi kun eenyu jedhama ? Maal balleeysees ? ” jedhee ti jara gaafate .
44021034	Ummata san keeysaa garri tokko waan takka jedhee ti iyya , garri kaan ammoo waan biraa ti jedha . Alaqtichi ammoo gooha ummataa tiif jecha , akkaataa haala kanaa hubachuu waan dadhabeef , Phaawulos bakka qubata loltutti akka geeysani ajaje .
44021035	Phaawulos darajaa ittiin ol bahan bira hogguu gahe , shoorarkaan ummataa hizaabaa baanaan , warri loltuu dhaa Phaawulos ol fuudhanii ti baadhatan .
44021036	Hogguus ummanni danuun , “ Dhabamsiisi ! ” jechaa iyyaa ti duukaa yaa'an .
44021037	Hogguu warri loltuu bakka qubata isaanitti isa galchuuf dhihaatan Phaawulos , “ Waa sitti dubbachuun ni dandayamaa ? ” jedhee ti abbaa kumaaleeysaa gaafate . Alaqtichi niis , “ Sa ati afaan Giriigii ni beeytaa ?
44021038	Eegasuu ati , nama biyya Misraa kan kanaan dura namoota kuma afur , warra shoorarkaa kaasuu barbaadan geggeeysee lafa gammoojjitti isaan galche san sii mitii ? ” jedheeni .
44021039	Phaawulos ammoo deebisee , “ Ani Yihudii dha , Xarsees magaalaa Qiliiqiyaattiin dhaladhe , ani nama magaalaa beekamaa tokkoo ti ; hadaraa namoota kanatti akkaan dubbadhuufiin hayyama si kadhadha ” jedheeni .
44021040	Hogguus abbaan kumaaleeysaa , “ Haa tahu , mee dubbadhu ! ” isaan jedhe . Phaawulos darajaa irra dhaabbatee , harkaan isaan hawwate ; namoonni cal jennaan , afaan Yihudaa tiin isaanitti dubbachutti ka'e .
44022001	“ Yaa obboleeyyan koo , abboowwaniis , falmataan ani isin duratti dhiheeyfadhu kana anaaf dhaggeeyfadhaa ! ” jedheeni .
44022002	Afaan Yihudaa tiin isaanitti dubbachuu isaa hogguu dhagayan , caalatti callisan . Phaawulos itti furee ,
44022003	“ Ani Yihudii dha ; Qiliiqiyaa keeysaa Xarseesittiin dhaladhe , asitti Yerusaaleemittiin guddadhe . Gamaali'el birattiis seera abbootii teenyaaf kanname hunda qaceellotti baradhee tiin jira ; akkuma keeysan kan arraa kanatti , aniis Rabbiif niin hinaafaan ture .
44022004	Warra karaa barsiisa haaraya kana duukaa deemaniis hanga du'aatti niin reebaan ture , dhiiraa fi dhalaas qabee tiin mana hidhaatti niin galchisiisan ture .
44022005	Angafni lubootaa , yaa'iin manguddootaa tiis guutumatti waa'ee kanaaf ragaa anaaf ni bahu . Isaanuma biraa xalayaa gara Yihudoota obboleeyyan Damaasqoo jiraatanitti barreeyfame baafadhee , ammaas jarreen kana qabee , hidhaan hidhee akka adabamaniif gara Yerusaaleem fiduuf jecha , Damaasqootti deemaa tiin ture .
44022006	“ Karaa deemaa hogguun Damaasqootti dhihaadhe , wayta waaretti dingatuma ifni humna-qabeeysi samii irraa naannoo tiyyatti walaqqise .
44022007	Kufee lafa dhooynaaniis sagalee , ‘ Saa'ol , Saa'ol , maaliif na ariita ? ’ jettuun dhagayee ,
44022008	‘ Eenyu ati yaa Gooftaa ? ’ jedhee tiin deebise . Inni ammoo , ‘ Ani , Yesuus nama Naazireeti , namtichuma ati ariihaa jirtuu dha ’ anaan jedhe .
44022009	Namoonni anaa wajjiin turan ificha arkanii ti jiru ; sagalee anatti dubbachaa turte ammoo hin dhageenye .
44022010	Ani ammoo , ‘ Yaa Gooftaa maal godhuun qaba ? ’ jedhee tiin gaafadhe ; Gooftaan ammoo , ‘ Ka'ii , magaalaa Damaasqoo dhaqi , achitti wanni Rabbi akka gootuuf siif herrege hundumaa sitti himama ’ anaan jedhe .
44022011	Walaqqisa ifichaa irraa kan ka'e , ijji tiyya arkuu dadhabnaan , warri anaan wajjiin jiran harka na qabanii ti magaalaa Damaasqootti na galchan .
44022012	Namticha Ananiyaas jedhamu , kan seera sirritti eegu , Yihudoota achi jiran hundumaa birattiis maqaa gaarii kan qabu tokkoo tu achi ture .
44022013	Inni kun gara kiyya dhufee ti , na cinaa dhaabbatee , ‘ Obboleeysa koo Saa'ol , agartuun tee siif haa deebitu ! ’ anaan jedhe ; hogguusuma agartuun tiyya anaaf deebitee , isaas arkuu dandaye .
44022014	Ananiyaas hogguus , ‘ Rabbi Gooytaan abbootii teenyaa , waan godhuun si irra jiru fedhii isaa akka beeytuuf , qaceelaa tokkicha isaa tiis agartee , sagalee isaa tiis akka dhageeysuuf jecha , si filatee ti jira .
44022015	Waan agartee fi waan dhageeyse hundumaa namoota hundumatti ni himta , isaafiis raga-baatuu dha taata .
44022016	Amma maaliif dhibooyta ree ? Ka'ii tii , maqaa Gooftaa yaammadhuu cuuphami ! Dilii tee tiis if irraa dhiqi ! ’ anaan jedhe .
44022017	“ Yerusaaleemitti eegaan deebi'e booda , Beeytal Maqdas keeysatti kadhata irra odoon jiruu , kunoo , mullataan arke .
44022018	Mullata keeysatti Gooftaan , ‘ Warri magaalaa kanaa ragaa ati anaaf baatu waan hin fudhanneef jecha , dafii tii Yerusaaleem keeysaa bahi ! ’ odoo inni anaan jedhuu tiin dhagaye .
44022019	Ani ammoo , ‘ Yaa Gooftaa , akkaan ani mana sagadaa hunduma keeysatti , warra sitti amanan hiisisaa , tumsiisaa tiis ture isaanuu ni beeku .
44022020	Hogguu dhiiyni Isxifaanos , namticha raga-baatuu kee tii dhangalaafamees , ajjeefamuu isaatti walii galee , achi dhaabbadhee uffata warra isa ajjeesee san niin eegaan ture ’ jedhee tiin itti dubbadhe .
44022021	Gooftaan hogguus , ‘ Deemi , ani biyya fagotti , gara saba qomoo Israa'el hin tahinittiin si erga ’ anaan jedhe ” jedhee ti isaanitti hime .
44022022	Ummanni hanga inni jecha kana irra gahutti , Phaawulos dhaggeeyfachaa ti turan ; kana booddee ammoo sagalee isaanii ol fuudhanii ti , “ Namni akkanaa kun lafa irraa balleeyfamuu tu irra jira , inni jiraachuun hin malu ” jedhan .
44022023	Isaan wayta san goohaa , huccuu isaanii if irraa darbaa , dhukkees samitti ol kaasaa ti turan .
44022024	Abbaan kumaaleeysaa , Phaawulos lafa qubata loltutti geeysanii , Yihudoonni maaliif jecha akka isatti goohan keeysaa baasuuf , roobii dhaan garafanii akka isa xiinxalan ajaje .
44022025	Hogguu isa garafuuf teephaan hidhan , Phaawulos abbaa dhibbaaleeysaa kan achi dhaabbatu tokkoon , “ Nama dhaloota Roomaa tokko , kan yakki itti hin faradamin garafuun keeysan seeraa ? ” jedheeni .
44022026	Abbaan dhibbaaleeysaa sun dubbii tana hogguu dhagaye , gara abbaa kumaaleeysaa dhaqee ti , “ Maal godhuuf deemta ? Namtichi kun nama dhaloota Roomaa ti ! ” isaan jedhe .
44022027	Abbaan kumaaleeysaa sun gara Phaawulos dhaqee ti , “ Mee anatti himi , ati dhugumaan nama dhaloota Roomaa tii ? ” isaan jennaan , Phaawulos ammoo deebisee , “ Eeyye , ani nama dhaloota Roomaa ti ” jedheeni .
44022028	Abbaan kumaaleeysaa sun ammaas dabalee , “ Nama dhaloota Roomaatti lakkaawamuuf ani horii guddaa dhaan itti baase ” jennaan , Phaawulos ammaas , “ Ani gaa ammoo ittiin dhaladhe ” jedheeni .
44022029	Hogguus warri isa xiinxaluuf deeman sun hogguusuma irraa if duuba deebi'an ; abbaan kumaaleeysaa saniis , Phaawulos nama dhaloota Roomaa tahuu isaa hubannaan , waan isa hiisiseef jecha ni sodaate .
44022030	Guyyaa borumtii dhaa abbaan kumaaleeysaa , Yihudoonni maaliif jecha Phaawulos akka kasasan , dhugaa dubbii dhaa baruu dha barbaade ; kanaaf luboonni warri angafoonninii fi miseensonni yaa'ii biyyaa hundinuu akka walitti qabamaniif ajaje . Phaawulosiis hiiksisee ti , geeysee isaan dura dhaabbachiise .
44023001	Phaawulos miseensota yaa'ii ija isaanii keeysa laalaa , “ Yaa obboleeyyan kiyya ! Ani hanga guyyaa arraatti xalalii gaarii dhaan fuula Rabbii duratti jiraadhee tiin jira ” jedhe .
44023002	As irratti Ananiyaas angaftichi lubootaa warra Phaawulositti dhihoo jiraniin , “ Afaan isaa kabalaa ! ” jedhee ti ajaje .
44023003	Phaawulos hogguus deebisee , “ Rabbi si kabaluuf taa'a , ati yaa gidaara nooraa dibame ! Akka seeratti anatti firdii godhuuf achi teeysee odoo jirtuu , atummaanuu seera caphsitee ti akkaan kabalamuuf natti ajajjaa ? ” jedheeni .
44023004	Kana booddee warri achi dhaabbatan Phaawulosiin , “ Angafa luboota Rabbii ti arrabsitaa ? ” jedhaniin .
44023005	Phaawulos ammaas deebisee , “ Obboleeyyan koo ! Akka inni angafa lubootaa tahe ani hin beeynee bar , ‘ Hoogganaa ummata kee tii irratti hamaa hin dubbatin ! ’ kan jedhu barreeyfamee ti jira ” jedheeni .
44023006	Phaawulos hogguus warra achi turan keeysaa garri tokko Saduuqota , garri kaan ammoo Fariisota tahuu isaanii hubannaan , yaa'ii san keeysatti sagalee isaa ol fudhatee , “ Yaa obboleeyyan kiyya , ani Fariisota keeysaa tokko , asara Fariisotaa tiis ; sababa abdii nuuf kannamee fi , ammaas sababa du'aa ka'uu warra du'anii tiif jechaan kunoo yaa'ii duratti gaafatamaa tiin jira ” jedhee ti dubbate .
44023007	Akkuma inni tana dubbateen , warra Fariisotaa tii fi warra Saduuqotaa jiddutti wal-dhabbiin kaatee ti , yaa'ichi niis gargar hirame .
44023008	Warri Saduuqotaa , du'aa ka'uun hin jiru , maleeykoonni Rabbii , ruuhaanonni niis hin jiran jedhu ; warri Fariisotaa ammoo kun hundinuu ni jiran jedhu .
44023009	Gooti guddoon ni kaate ; murna warra Fariisotaa keeysaa warri seera barsiisan tokko ol ka'anii dhadhaabbatanii ti , “ Nuti nama kana irratti balleeysaa hin agarre , ruuhaan yookiin maleeykaan Rabbii kan itti dubbatte yoo taate hoo ? ” jedhanii ti falaman .
44023010	Wal morkuun hoddomaannaan , abbaan kumaaleeysaa jarri kun Phaawulos ni caccaphsu jedhee ti sodaate . Kanaaf loltoonni dhaqanii Phaawulos yaa'ii san jidduu dhaa baasanii , bakka qubata loltutti akka geeysaniif isaan ajaje .
44023011	Halkanuma itti aanu ammaas Gooftichi Phaawulos bira dhihaatee ti , “ Abshir , jabaadhu ! Yerusaaleemitti akkuma anaaf ragaa baatetti , ammaas akkasumatti magaalaa Roomaattiis anaaf ragaa bahuu tu si irra jira ” jedheeni .
44023012	Lafti hogguu bariite , Yihudoonni waliin marihatanii , Phaawulos odoo hin ajjeesin akka hin nyaanne , akka hin dhuynees waliif kakatan .
44023013	Warri mala hamaa kana qopheeysan nama afurtama irra ni caalu turan .
44023014	Isaan hogguus luboota warra angafootaa tii fi manguddoota bira dhaqanii ti , “ Phaawulos hanga ajjeefnutti akka waa takka illee hin nyaanne kakannee ti jirra .
44023015	Kana waan taheef , sii fi yaa'ichi biyyaa waa'ee Phaawulos caalaatti xiinxaluu akka barbaaddan , fakkeeysitanii isin duratti akka dhiheeysuuf , abbaa kumaaleeysaa gaafadhaa ! Nuti ammoo odoo inni as hin gahin dura isa ajjeesuuf qophooynee ti jirra ” jedhaniin .
44023016	Ilmi obboleeytii Phaawulos tokko , akka jarri riphanii Phaawulos eeggachuuf marihatan dhageenyaan , deemee mooraa qubata loltuu ol seenee ti , Phaawulositti hime .
44023017	Phaawulos hogguus abbaa dhibbaaleeysaa tokko ifitti yaamee ti , “ Dargaggoo kana abbaa kumaaleeysaatti geeysi , inni kunoo waan isatti himu qaba ” jedheeni .
44023018	Abbaan dhibbaaleeysaa akkasitti dargaggeeysicha fuudhee , abbaa kumaaleeysaatti isa geeysee , “ Phaawulos namtichi hidhamaan ifitti na yaamee ti , dargaggeeysa waan sitti himu qabu kana , akkaan gara kee fidu na kadhate ” jedheeni .
44023019	Abbaan kumaaleeysaa hogguus dargaggeeysicha harka qabee ti kophaatti baafatee , “ Maal natti himuu barbaadde ? ” jedhee ti isa gaafate .
44023020	Dargaggeeysichi niis , “ Yihudoonni waan yaa'ichi waa'ee Phaawulos caalaatti xiinxaluu barbaade fakkeeysanii , boru Phaawulos akka isaan duratti dhiheeysituuf , si gaafachuuf walii galanii ti jiru .
44023021	Ati ammoo tole hin jedhiniif . Isaan keeysaa namoonni afurtama irra caalan riphanii Phaawulos eeggachaa ti jiru ; jarri kun Phaawulos hanga ajjeesanitti waa takka illee akka hin nyaanne , akka hin dhuynees , sharxii godhanii ti jiru . Amma isaan qophaawanii hayyama kee eegaa ti jiru ” jedhee ti itti hime .
44023022	Abbaan kumaaleeysaa hogguus , “ Dubbii tana akka anatti himte nam tokkotti illee hin himin ” jedhee ti dargaggeeysicha ajajee gadi isa dhiise .
44023023	Abbaan kumaaleeysaa hogguus abbaa dhibbaaleeysaa lama yaamee ti , “ Edana sa'aatii saglaffaa dhaa jalqabanii , loltuun dhibbi lama , warri faradoo torbaatamni , warri eeboo tiis dhibbi lama Qiisaariyaa dhaquuf akka qophaawan godhaa !
44023024	Phaawulos irra teeysiftanii odoo hin miidhamin , Feeliks bulchaa biyyaa biraan gahuufiis , horii kotte-duudaa qopheeysisaaf ! ” jedheeni .
44023025	Ifiif ammoo caaffata kanatti aanee jiru barreeyse .
44023026	Wanni inni barreeysees , “ Ani Klaawudiiyos Liisiyaas , kabajamaa Feeliks bulchaa biyyaa tiif nagaya kiyya niin dhiheeysa .
44023027	Yihudoonni namticha kana qabanii ajjeesuu dha barbaadu ; inni nama Roomaa tahuu isaa baree tiin , loltuu fuudhee dhaqee , harka isaanii keeysaa isa baase .
44023028	Yihudoonni maaliif jecha namticha kana akka kasasan , gadi fageeysee baruu barbaadee tiin , namticha gara yaa'ii isaanitti geeyse .
44023029	Namtichi kun waa'ee waliin morkii seera isaanii irratti kasasame malee , yakka du'aan yookiin hidhaa dhaan isa gahu akka inni hin qabne , xiinxalee bira gahee tiin jira .
44023030	Yihudoota keeysaa jarri tokko namticha kana ajjeesuuf akka marihatan anatti himamee ti jira . Kanaafiin hogguusuma gara keetitti isa erge ; warra isa kasasanittiis , waan isa irraa qaban fuula kee duratti akka dhiheeyfatan itti himee tiin jira ” kan jedhu ture .
44023031	Warri loltuu akkuma ajajamanitti , halkanuma san Phaawulos fuudhanii ti Antiiphaaxriis isa geeysan .
44023032	Lafti bariinaan loltuun warri miilaa bakka qubata isaanitti deebi'an ; warri faradoo ammoo Phaawulosii wajjiin deeman .
44023033	Isaan hogguu Qiisaariyaa gahan , caaffaticha bulchaa biyyaatti kannanii ti , Phaawulos ammaas isa duratti dhiheeysan .
44023034	Bulchaan biyyaa sun caaffaticha dubbisee , nama godina kamii akka inni tahe gaafatee ti , Phaawulos nama Qiliiqiyaa tahuu isaa addaan bare .
44023035	“ Warri si kasasan hogguu dhufaniin , dubbii tee ilaala ” isaan jedhee ti , mana Herodis ijaarsise keeysatti akka eegamu ajaje .
44024001	Guyyaa shan booddee Ananiyaas angafni lubootaa , manguddootaa fi namticha abukaatoo seeraa kan Xerxilos jedhamu tokkoon wajji gara Qiisaariyaatti gadi bu'e . Isaaniis fuula bulchaa biyyaa , Feeliksitti dhihaatanii ti , kissii Phaawulos irratti qaban dhiheeyfatan .
44024002	Hogguu Phaawulos ol yaamame , Xerxilos kissii isaa dhiheeyfachuu jalqabuun , “ Yaa kabajamaa Feeliks , wayta dheeraaf nagaya bulchaa kee jalatti arkanne ; fageeysitee laaluu kee tii irraa kan ka'e , kunoo ummata kanaaf jijjiiramni hedduun arkamee ti jira .
44024003	Waa hundumaan bakka hundumaattiis kana galata guddaa dhaan fudhanna .
44024004	Kana caalaa ammoo si dadhabsiisuu hin barbaadu ; haa tahu malee , himata gabaabduu nuti qabnu kana , gara-ballinaan akka nuuf caqastuun si kadhadha .
44024005	Namtichi kun mujrima hamaa , kan Yihudoota biyya addunyaa irra jiraatan hundumaa jiddutti , rabsha kakaasuu fi , ammaas murna warra Naazireet jedhamu , kanneen amantii Yihudii irraa fottooqaniif dura-buutuu tahuu isaa tiis bira geenyee ti jirra .
44024006	Beeytal Maqdas illee najisuuf yaalee ti jira , nuti ammoo [ akka seera keenyaatti isatti firdii kannuuf ] isa qabnee ti turre . [
44024007	Liisiyaas abbaan kumaaleeysaa ammoo dubbii tana jidduu seenee ti , humnaan isa nu harkaa baafate .
44024008	Booddee ammaas warri Phaawulos kasasan fuula kee duratti akka dhihaatan ajaje ; ] atiis ifii kee tii xiinxaltee , waan nuti namticha kana kasasnuuf hundumaa , isa irraa baruu ni dandeeysa ” jedheeni .
44024009	Yihudoonni niis ammaas , kissii Phaawulos irratti dhiheeyfamte tana mirkaneeysuu dhaan itti walii galan .
44024010	Hogguu bulchaan biyyaa , “ Dubbadhu ! ” Phaawulosiin jedhe , hogguus Phaawulos , “ Akka ati bara hedduuf ummata kana irratti abbaa firdii turte waaniin beekuuf jecha , fuula kee duratti falmachuu kiyyaaf gammachuu tu natti dhagayama .
44024011	Sagaduuf eegaan ani gara Yerusaaleemitti ol bahe , guyyaa kudha lama hin caalu , atiis kana hubachuu ni dandeeysa .
44024012	Warri na kasasaniis , anaa nam tokko illee Beeytal Maqdas keeysatti , manneen sagadaa keeysattii fi mandarticha keeysattiis falamaa , ummata kakaasu ana arkanii hin beekan .
44024013	Waan amma itti na kasasan tanaas , dhugumaan siif mirkaneeysuu hin dandayan .
44024014	Wanniniin zaahir siif baasu takka ammoo ; ani karaa amantii kan isaan , ‘ Murna amantii Yihudii irraa fottooqan ’ jedhaniin san , fudhachuu kiyya niin amana ; Rabbii abbootii teenyaa tiis ibaadaa tiin jira . Waan Kitaaba Seeraa keeysattii fi kitaabban nabiyyootaa keeysatti barreeyfaman hundumaattiis niin amana .
44024015	Warri qaceeloonii fi warri mujrimooni niis akka du'aa ka'uuf taa'an , akkuma isaanuu fudhatanitti aniis Rabbi irra abdii godhadhee tiin eeggadha .
44024016	Kanaaf jecha , guyyuu tuu Rabbii fi fuula namaa durattiis , xalalii xaliila qabaachuuf tattaafachaa tiin jira .
44024017	“ Bara waa xiqqo eegaan ture booddee , ummata kiyyaaf gargaarsa geeysuu fi ammaas aarsaa Rabbiif dhiheeysuuf jechaan Yerusaaleem dhufe .
44024018	Yihudoonni kutaa biyya Asiyaa keeysaa dhufan tokko ammoo , anuma kan Beeytal Maqdas keeysatti seeraan xaaharamee aarsaa dhiheeysaa jiru na arkan ; namoonni na biratti walitti qabamnee fi , ammaas rabshaan takka illeenuu hin turre .
44024019	Ana irraa odoo dubbii qabaatan illee , isaan warra fuula kee duratti dhihaatanii ana kasasuu dandayu turan .
44024020	Yookaan , waytaan yaa'ii biyyaa dura dhihaadhe , dadiin ana irratti arkamte yoo jiraatte , isaanummaan kunuu haa himanii .
44024021	Dubbii takkittiin ani isaan jidduu dhaabbadhee , sagalee tiyyaas ol fudhadhee , ‘ Waa'ee du'aa ka'uu warra du'anii dubbadhe jechaaf qofaan , ani guyyaa arraan tanaa kasasamee fuula kee dura dhaabbadha ’ ” jedhe .
44024022	Feeliks ammoo waa'ee karaa amantii sanii akka gaaritti waan beekuuf jecha , “ Liisiyaas , abbaan kumaaleeysaa gaafa dhufuun , dubbii teeysan irratti murtoo kanna ” jedhee ti beellamaan dabarse .
44024023	Eegas Phaawulos eeggaa jala oolee , ammoo hidhaa dandamata qabdu taatee , ammaas firoottan isaa kanneen waan isa barbaachisuun kaadaman hundinuu akka hayyama hin dhoorkamne , abbaa dhibbaaleeysaatti ajaja dabarse .
44024024	Guyyaa muraasa booddee Feeliks niitii isaa Diruusillaa tan dhaloota Yihudii taate wajjiin dhufe ; inniis Phaawulos dhiheeysisee ti , waa'ee Yesuus Kiristoositti amanuu irratti waan Phaawulos jedhu dhaggeeyfate .
44024025	Wayta Phaawulos falamaa isaa keeysatti , waa'ee haqaa , waa'ee hamtuu irraa if dhoorkuu fi waa'ee firdii dhufaa jirtuu dubbate , Feeliks sodaatee ti , “ Kun ammaaf ni gahaa deemii , ammaas akkuma anaaf mijjaawettiin ergee si yaamsisa ” isaan jedhe .
44024026	Tanuma keeysa ammaas Phaawulos maallaqa akka isaaf kannu ni kajeela ture ; kanaaf jecha wayta hedduu isa yaamsisee wajjiin ni haasawa ture .
44024027	Bara lama booddee ammoo , Phorkiyoos Fesxoos tu bakka Feeliksii fudhate ; ammaas Feeliksiis Yihudoota gammachiisuu barbaadee ti , Phaawulos akkuma hidhametti dhiise .
44025001	Fesxoos , gara naannoo biyya ifii bulchuu dhufee ti , guyyaa sadih booddee magaalaa Qiisaariyaa tii ka'ee Yerusaaleemitti ol bahe .
44025002	Luboonni warri angafoonninii fi hooggantoonni Yihudootaa itti dhihaatanii ti kissii Phaawulos irratti dhiheeysan .
44025003	“ Karaa irratti riphisanii isa ajjeesuuf qophaawanii ti , Phaawulos Yerusaaleemitti nuuf ergi ! ” jedhanii ti afaanuma nagayaa tiin isa kadhatan .
44025004	Fesxoos ammoo , “ Phaawulos Qiisaariyaatti hidhamee eegamaa ti jira ; anuu dafee tiin achi dhaquuf deema .
44025005	Ammaas isin keeysaa warri angoo qaban anaa wajjiin gadi bu'anii , namticha kana irratti badii takka illeen yoo arkamte , isa haa kasasanii ! ” jedheeni .
44025006	Fesxoos guyyaa saddeet moo kudhan waan hin caalle isaan bira bubbulee ti , tana booddee Qiisaariyaatti gadi bu'e ; borumtiis barcuma firdii irra taa'ee ti , Phaawulos akka dhiheeysan ajaje .
44025007	Wayta Phaawulos dhufe , ammaas Yihudoonni Yerusaaleem irraa gadi dhufan isatti marsanii ti , kissii ciccimtuu hedduu , kanneen ragaan isa irratti mirkaneeysuu hin dandeenye irratti dhiheeysan .
44025008	Phaawulos ammoo , “ Ani seera Yihudootaa irratti taatee Beeytal Maqdas irrattiis , ammaas Qeesaar irrattiis taanaan badiin godhe takka illee hin qabu ” jedhee ti falmate .
44025009	Fesxoos hogguus , waan Yihudoota gammachiisu godhuu barbaadee ti , “ Yerusaaleemitti ol baatee , achitti dubbii tanaaf firdii akkaan ani siif kannu ni feetaa ? ” jedhee ti Phaawulos gaafate .
44025010	Phaawulos ammoo , “ Ammuma illee taanaan ani barcuma firdii Qeesaar dura dhaabbadhee tiin jira ; tuniis bakkaan firdii itti arkachuu qabuu dha . Ani Yihudoota irratti yakka hojjachuu dhabuu kiyya , ati mataan kee tuu gaarii gootee ti beeyta .
44025011	Ani yakkee odoon waan du'a anatti farachiisu hojjadhee jira tahe , adaba du'aa jalaa bahuuf hin yaaluun ture ; amma ammoo dubbii isaan ittiin na kasasan keeysa dhugaan eega hin jirre , abbaan fedhee huu , harka isaanitti dabarsee na kannuu hin dandayu ; ani kunoo Qeesaarittiin iyyadha ” jedhee ti deebiseef .
44025012	Fesxoosiis warra isa gorsaniin mataa bahee marihatee ti , “ Qeesaaritti waan iyyatteef jecha , gara Qeesaar deemta ” jedhee ti itti deebiseefi .
44025013	Guyyaa muraasa booda , Agriiphaan mootichinii fi Barniqqeen , Fesxoosiin , “ Baga nagayaan dhufte ! ” jedhanii simachuuf jecha Qiisaariyaa dhaa dhufan .
44025014	Isaan guyyaa hedduu eega achi turan booddee , Fesxoos waa'ee dubbii Phaawulos Agriiphaa mootichaafi ibsa kanne , “ Namticha Feeliks mana hidhatti dhiisee deeme tokkoo tu as jira .
44025015	Ani waytaan Yerusaaleem ture , luboonni warri angafoonninii fi manguddoonni Yihudootaa isa kasasanii , akkaan isatti firdii godhuuf ana gaafatanii ti turan .
44025016	Ani ammoo , ‘ Namticha tokko , warra isa kasasaniin wajji wal cinaa dhaabanii , kissii irratti dhihaatteef odoo hin falmachiisin , dabarsanii isa kannuun aadaa Roomaa tii miti ’ jedhee tiin isaaniif deebisee ture .
44025017	Wayta isaan wajjiin asitti dhihaataniis , ani dubbii tana hin dhibeeysine ; borumtii isaa barcuma firdii irra taa'ee tiin , namticha akka dhiheeysan ajaje .
44025018	Warri isa kasasan hogguu dubbachuuf ka'an , yakkoota hamaamoo kanneeniin ani irraa shakkee ture tokko illee isa irratti hin dhiheeysine .
44025019	Wanni isaan irratti wal dhaban waa'ee gaaffii amantii isaanii tii fi waa'ee namticha Yesuus jedhamu nama du'ee tokkoo ti ture ; Phaawulos ammoo inni jiraataa dha jedhee ti dhiheeysa .
44025020	Dubbii tana akkaataan itti xiinxalu dhabnaan , Phaawulos Yerusaaleem dhaqee , achitti dubbii tanaaf firdii arkachuu yoo fedha qabaateen gaafadhe .
44025021	Phaawulos ammoo , ‘ Ani hidhuma keeysatti eegamaa turee , firdii arkachuuf gara Qaasaarittiin iyyadha ’ waan jedheef jecha , hangaan ani kabajamaa Qeesaar biratti isa erguu akka eegamuun ajaje ” jedheeni .
44025022	Agriiphaan hogguus Fesxoosiin , “ Ani ifumaa fuu namticha kana dhaggeeyfachuu niin fedha ” jedheeni ; Fesxoos ammoo deebisee , “ Boruma tanaa huu isa dhageeysa ” jedheeni .
44025023	Guyyaa borumtii dhaa , Agriiphaa fi Barniqqeen kabajaa guddaa dhaan dhufanii , abbootii kumaaleeysaa tii fi warra gurguddaa magaalaa wajjiin galma walgahii ti seenan ; Fesxoos ajajnaaniis Phaawulos ni dhiheeysan .
44025024	Fesxoos hogguus , “ Yaa Agriiphaa mootii , warra as nuu wajjiin jiraattan hundi keeysan , namtichuma isin agartan kana jiraachuu hin qabu jedhanii , hawaasni Yihudootaa hundinuu Yerusaaleemii fi asittiis anatti iyyatanii ti jiru .
44025025	Ani ammoo waan firdii du'aa isatti farachiisu tokko illee akka inni hin hojjatin hubadhee tiin jira ; amma ammoo inni , ‘ Kabajamaa Qeesaarittiin iyyadha ’ waan jedheef jecha , Qeesaaritti isa erguuf murtoo godhee tiin jira .
44025026	Haa tahu malee , waa'ee namticha kanaa gooftaa kiyyaaf barreeysuuf waan qabatamaa tahe waaniin dhabeef jecha , as fuula keeysan , keeysumaa huu yaa Agriiphaa mootii , fuula kee dura isa fidee tiin jira ; kanaas eega isa xiinxalle booddee barreeysuuf waan qabatamaa tahe arkachuuf jechaan godhe .
44025027	Akkanumatti nama hidhamaa tokko waan isa irratti dhihaate odoo ibsanii hin mullisin , Qeesaaritti dabarsuun sirrii tahee anatti hin mullatu ” jedhe .
44026001	Agriiphaan hogguus Phaawulosiin , “ Waa'ee mataa kee tii dubbachuun siif hayyamamee ti jira ” jennaan , hogguus Phaawulos harka isaa achi diriirsee falmachutti ka'e .
44026002	“ Yaa Agriiphaa mootii , arraan tana fuula kee duratti dhihaadhee , waan Yihudoonni ittiin ana kasasan hundumaa irratti falmachuuf , carraa kana arkachuu kiyyaaf ayyaantuu akkaan tahee tiin if lakkaawa .
44026003	Keeysumattuu aadaalee Yihudootaa hundumaa fi gaaffiilee jiraniis wal-diddaa takka takkaas akka gaaritti waan beeytuuf jecha , obsaan akka ana caqastuun si kadhadha .
44026004	Ijoollummaa kiyya irraa jalqabee ummata kiyya jiddutti , Yerusaaleemittiis akkamitti akkaan jiraadhe , Yihudoonni hundinuu ni beeku .
44026005	Warri wayta dheertuuf na beekan fedha qabaannaan , akka aadaa amantii teenyatti , murna amantii leelliftuu warra Fariisotaa tahee , jiraachuu kiyya anaaf ragaa bahuu ni dandayu .
44026006	Amma ammoo , sababa abdii Rabbi abbootii teenyaaf kanneef jechaan , kasasamee kunoo as dhaabbadha .
44026007	Abdiin tuniis , tanuma shanyiin teenya kudha lamaanuu , arkachuuf jecha , halkanii fi guyyaa fardeeyfatanii Rabbi ibaadaniifi . Aniis kunoo yaa Agriiphaa mootii , abduma tanaaf jechaan Yihudootaan kasasama .
44026008	Rabbi warra du'an kaasuun isaa isin tokko illee biratti maaliif waan hin malle tahee lakkaawama ?
44026009	“ Anuu mataan koo , karaa anaaf dandayame hundumaan , maqaa Yesuus nama Naazireet kanaan morkuun akka ana irra jirutti fudhadhee tiin ture .
44026010	Yerusaaleem keeysattiis tanumaan gochaa ture . Amriin luboota angafoota irraa arkadheen , ani qulqulloota Kiristoos keeysaa hedduu isaanii mana hidhaatti galchee tiin ture . Tana qofa odoo hin tahin , wayta duuti isaanitti faradamtuus , ani warra isaan irratti walii gale keeysaa tokkoon ture .
44026011	Wayta hedduus manneen sagadaa hunduma keeysatti isaan adabuu dhaan , akka isaan amantii isaanii ganan godhuuf yaalaa tiin ture ; isaanitti belbelaa , hanga mandaroota ambaatti illee isaan niin reebaan ture .
44026012	“ Odumaan haaluma kanatti jiruu , amrii fi ajaja luboota angafoota biraa fudhadhee , gara magaalaa Damaasqoo deemaa tiin ture .
44026013	Karaa irrattiis yaa mootii , guyyaa waaretti ifni ifa aduu irra caalu samii irraa naannoo tiyyaa fi naannoo warra anaa wajjiin deemanitti walaqqisee tiin arke .
44026014	Hundi keenyaa huu lafa dhooyne ; afaan Yihudootaa tiiniis sagalee takka , ‘ Saa'ol ! Saa'ol ! Maaliif na ariita ? Qara kuchoo irra ejjachuun siif irra hammaata ’ tan anaan jettuun dhagaye .
44026015	“ Aniis ammaas , ‘ Yaa Gooftaa , ati eenyu ? ’ jedhee tiin gaafadhe ; Gooftaaniis deebisee , ‘ Ani Yesuus , kan ati reebaa jirtuu dha .
44026016	Amma ammoo ka'ii tii miila kee tiin dhaabbadhu ! Kaadamaa kiyya akka taatuufiin si ramaduuf jecha sitti mulladhe ; waan sitti mullifamee fi waaniin ani sitti mullisuuf deemuuf , raga-baatuu dha taata .
44026017	Warraan ani itti si erguuf taa'u hundumaa irraa , ummata Israa'el irraa , ammaas saboota qomoo Israa'el hin tahin irraahiis siin eewala .
44026018	Dukkana irraa gara ifaatti , humna Sheeyxaanaa jalaahiis gara Rabbitti akka deebi'aniif , ija isaanii banuuf , anatti amananii dilii isaanii tiif oomfii akka arkatanii fi ammaas warra amantiin ana keeysatti qulqulleeyfaman jidduttiis dhaala isaanii haa fudhataniif jechaan si erga ’ anaan jedhe .
44026019	“ Kanaafiis yaa Agriiphaa mootii , ani mullata samii irraa anaaf dhufe jalaa hin dinne .
44026020	Jalqaba warra Damaasqootti , itti aansee tiis warra Yerusaaleemitti , kana booddees kutaa Yihudaa hunduma keeysattiis , sabni qomoo Israa'el hin tahiniis , toowbatanii gara Rabbitti deebi'anii , hojii toowbaa dhaan maltu akka hojjatan isaanitti labsee tiin jira .
44026021	Kanaaf jecha , Yihudoonni Beeytal Maqdas keeysatti na qabanii wanni na ajjeesuuf barbaadaniif .
44026022	Hanga guyyaa arraattiis gargaarsa Rabbii tii niin as gahe , kunoo ammaas haaluma kanattiin xiqqaa fi guddaafiis ragaa bahaa jira . Wanniniin ani jedhuus , waanuma nabiyyoonninii fi Museen ni taha jedhanii dubbatan qofa malee waan biraa tii miti .
44026023	Kiristoos dararamuun akka isa irra ture , inni ammaas warra du'an keeysaa kan dura ka'ee tahuu isaa tiif jecha , ifa najaataa ummata Israa'elii fi ammaas saboota qomoo Israa'el hin tahaniifiis akka labsuun ragaan baheef ” jedheeni .
44026024	Phaawulos falmata isaa asiin hogguu gahe , Fesxoos sagalee guddoo dhaan , “ Yaa Phaawulos , qalbiin si zawwaaltee ti jirti ; barumsa kee guddaa tu , qalbii tee si zawwaale ” jedheeni .
44026025	Phaawulos ammoo deebisee , “ Yaa kabajamaa Fesxoos , ani qalbiin nan zawwaalle . Wanniniin ani jechaa jiruus dhugaa dha fudhatamaasi .
44026026	Agriiphaan mootichi , dubbii tana hundumaa keeysa waan beekuuf , ani akkumaan barbaadetti isatti dubbachuu niin dandaya ; wanniniin ani dubbadhu tun hundinuu taanaan , takka illeenuu akka isa bira hin dabarre niin amana ; kuniis waan hunxuxa keeysatti godhamee miti .
44026027	Yaa Agriiphaa mootii , ergaa nabiyyootaatti ni amantaa ? Akka ati amantu anuu niin beeka ” jedheeni .
44026028	Agriiphaan hogguus Phaawulosiin , “ Waytuma gabaabduu tanatti kiristaana ana godhuuf yaadda ” jedheeni .
44026029	Phaawulos deebisee , “ Wayta gabaabduus haa taatu , wayta dheertuus , si qofa odoo hin tahin , warri arra ana dhaggeeyfachaa jiran kun hundinuu , shanshaloota hidhaa kana irraa kan hafe , akkuma kiyya akka tahaniin Rabbi kadhadha ” jedheeni .
44026030	As irratti mootichi , bulchaan biyyaa tii fi Barniqqeen , ammaas warri isaanii wajjiin yaa'ii irra turaniis ni ka'an .
44026031	Hogguu achi irraa yaa'an ammoo , “ Namtichi kun du'a yookiin hidhaa waan isatti farachiisu , waan takka illee hin goone ” waliin jechaa ti turan .
44026032	Agriiphaan as irratti Fesxoosiin , “ Namtichi kun ‘ Qeesaarittiin iyyadha ’ odoo waan hin jedhin tahee , gadi dhiifamuu ni dandaya ture ” jedheeni .
44027001	Markabaan Xaalyaan irraa deemuun keenya hogguu murtaawe , Phaawulosii fi jarreen hidhaman tokkoos Yuliyoos abbaa dhibbaaleeysaa , murna waraana warra Roomaa “ Awugusxaa ” kan jedhamu keeysa kan turetti kannan .
44027002	Markaba magaalaa Adraamiixosii dhufee , gara qubata markaba kutaa Asiyaa keeysaa dhaquuf qophaawe , seennee ti deemne ; Arisxaarkos , namtichi biyya Maqedooniyaa kan Tasaloonqee irraa dhufe tokkoos nu wajjiin ture .
44027003	Guyyaa borumtii magaalaa Sidoonitti galle ; Yuliyoos ammoo Phaawulosiif garaa laafee ti , akka inni deemee fira isaa dubbisee , waan isa barbaachise isaan biraa arkatuuf isa gadi dhiise .
44027004	Sidoonii kaanee , qilleensi fuulleen waan nutti bubbiseef jecha , Qophroos biyya bishaan keeysaa sanitti jalaa dahannee ti deemne .
44027005	Fuullee kutaa biyya Qiliiqiyaa tii fi Phamfiliyaa dabarree , baharicha ceenee ti Miiraa magaalaa Liiqiiyaatti dhufne .
44027006	Achitti abbaan dhibbaaleeysaa markaba Iskindiriiyaa dhufee , gara Ixaaliyaatti deemu tokko arkee ti isatti nu dabarse .
44027007	Markabichaaniis guyyaa hedduu sirriqaa deemnee , rakkotti Kiniidoos bira geenye . Bubbeen karaa san deemuu nu dhoorkinaan , Qareexis biyya bishaan keeysaa saniin dahannee ti Salmoon bira baane .
44027008	Qarqara bahar irraa odoo hin fagaatin , rakkina guddaa dhaan bakka “ Qubata gaarii ” jedhamu kan magaalaa Lase'aatti dhihoo jiru , tokkotti dhufne .
44027009	Tana jiddutti wayta dheertuu tu nu jalaa bade ; wayta san soomanni dabree cabbii fi bubbeen waan jabaataniif jecha , markabaan deemuun sodaachisee ti ture .
44027010	Hogguus Phaawulos , “ Yaa jarana , wayta tana markabaan itti furree deemuun keenya kun rakkinatti nu galcha ; fe'ina meeshaa tii fi markabni baduu qofa odoo hin tahin , lubbuu teenyaa fuu akka nu sodaachisutti natti mullata ” jedhee ti isaan dinniine .
44027011	Haa tahu malee , abbaan dhibbaaleeysaa gorsa Phaawulos kanne irra , dubbii namticha markaba oofuu tii fi tan abbaan markabtichaa dubbatani fudhate .
44027012	Bakki sun tan qubata manziila gannaa tiif hin taane turte . Kanaaf isaan keeysaa harki caalu bakka buufata markabaa sanii ka'anii , yoo dandayameef Finiiqeetti galanii , ganna achi bahuuf murtoo irra gayan . Finiiqeen ammoo , qubata markabaa Qareexis biyya bishaan keeysaa fuullee lixa-kibbaa tii fi lixa-kaabaa ti turte .
44027013	Qilleensi laafaan kibbaa qilleensawuu jalqabnaan , akka namoonni barbaadan kan isaaniif tahe itti fakkaatee ti , markaba isaanii hiikanii , qarqara bahara Qareexis irra deeman .
44027014	Hedduu odoo hin turin bubbeen jabduun , bubbeen baha-kaabaa jedhamtu Qareexis irraa gara baharitti bubbifte .
44027015	Bubbeen markaba dhooytee fudhatee ti deemte ; markabtichi niis bubbee dhaan morkuu waan dadhabeef jecha , ittuma gadi dhiifnee ti oofamne .
44027016	Kaawudaa biyya bishaan keeysaa xiqqoo takkatti dahannee ti , rakkachaatuma , doonii markaba keenyatti hidhamtee harkifamaa turte san , bubbee harkaa baafachuu dha dandeenye .
44027017	Doonii saniis ol harkisanii ti markaba irra kaayan ; markabtichuma illee akka bubbeen gargar hin caphsineef , haadaani walitti hidhan . Gara bishaan gadi fageenya hin qabnetti , markabni hashawwaa dha nu duraa tuqa jedhanii waan sodaataniif jecha , gadhooggaa markabaa bishaan keeysatti gadi dhiisanii ti akkasumatti oofaman .
44027018	Bubbeen hizaaba malee nutti jabaannaan , guyyaa borumtii dhaa fe'ina markaba keeysa jiru irraa baharitti gadi haran .
44027019	Guyyaa sadaffaa tiis ammaas harkuma isaanii tiin meeshaa markabtichaa ti illee baharitti gadi haran .
44027020	Aduu fi urjoota odoo hin arkin , guyyaa hedduu dha dabarsine ; bubbeen jabduun sun nutti bubbifnaan , lubbumaan hafuu teenya illee abdii kunnee ti turre .
44027021	Namoonni nyaata malee wayta dheeraaf turraan , Phaawulos ka'ee ti isaan jidduu dhaabbatee , “ Yaa jarana , rakkinaa fi badii tana irraa hafuuf , odoo dubbii tiyya fudhattanii , Qareexisii ka'uu baattanii silaa badii tanaa fi kasaaraa tana irraa ni haftu turtan .
44027022	Amma ammoo , markabuma caccaphu malee , isin keeysaa namni tokko illeen waan hin badneef jecha , jajjabaadhaan isiniin jedha .
44027023	Rabbii kiyya kaniin ani kaadamu biraa , maleeykaan Gooytaa halkan edaa dhufee ti ,
44027024	‘ Yaa Phaawulos abshir , fuula Qeesaar duraas dhaabbachuu tu si irra jira ; kunoo Rabbi , namoota siin wajjiin jiran hundinuu , du'a irraa akka eewalaman siif godhee ti jira ’ anaan jedhe .
44027025	Eegasuu yaa jarana jajjabaadhaa ! Rabbi irratti waaniin amantaa qabuuf jecha , akkuma anatti himame kana tahuuf deema .
44027026	Haa tahu malee , markabni keenya biyya bishaan keeysaa takkatti lafatti gadi diramuun isaa hin hafu ” jedheeni .
44027027	Gaafa guyyaa kudha afraffaa halkan , nuti bahar Adriiyaa keeysa asii fi achi oofamaa ti turre , gara halkan waaritti warri markaba oofan biyyatti waan dhihaatan seehan .
44027028	Macarii ittiin gadi fageenya bahariin saffaran gadi buusanii ti , gadi fageenyi bishaantichaa dhuundhuma torbaatamii afur tahuu isaa beekan ; hanga takka deemanii ti , ammaas macarii saffaraa san gadi buusanii ti , gadi fageenyi isaa dhuundhuma shantamii jaha tahuu isaa hubatan .
44027029	Dhagaa siibatti dhawamna jedhanii waan sodaataniif jecha , gadhooggaa sibiilaa afur , kanneen ittiin markaba dhaaban , markabticha duubaan bahar keeysatti gadi daddarbanii ti , lafti akka bariitu hawwii dhaan ni eeggatu turan .
44027030	Warri markaba oofan ammoo markabticha keeysaa bahanii dheeysuu dha barbaadan . Kanaaf gadhooggaa sibiilaa kan ittiin markaba dhaaban , huuruu markabtichaa duraan baharitti gadi darbuu waan barbaadan fakkeeysanii ti , doonicha markaba irraa baharitti gadi buusutti ka'an .
44027031	Phaawulos ammoo , “ Yoo jarri kun markaba keeysa turan malee , isin eewalamuu hin dandeeysan ” jedhee ti abbaa dhibbaaleeysaa tii fi loltootatti hime .
44027032	As irratti loltoonni haaddan doonichi ittiin hidhamee ture san ciranii ti , doonichi akka baharitti kufu godhan .
44027033	Hanga lafti bariituu midhaan akka nyaataniif jecha , Phaawulos namoota san hundumaanuu , “ Qismiin malee turuun keeysan , kunoo arra guyyaa kudha afraffaa dha , humaa tiis hin nyaanne .
44027034	Lubbuun jiraachumaa fuu nyaachuun isin barbaachisa ; eegasuu akka waa nyaattaniin isin gorsa ; isin keeysaa rifeensi mataa keeysanii tokko illeenuu hin badu ” jedheeni .
44027035	Phaawulos hangana eega dubbate booddee , biddeena fuudhee ti fuula isaanii duratti Rabbiif galata galche ; biddeena saniis kutatee ti nyaachuu jalqabe .
44027036	Hogguus hundi isaanii hamilanii ti , ifumaa fuu qismii nyaatan .
44027037	Nuti namoonni markabticha keeysa jirru , walumatti dhibba lamaa fi torbaatamii jaha turre .
44027038	Isaan eega nyaatanii quufan booddee , markabticha irraa haa sablatu jedhanii ti , qamadii fe'amtee turte baharitti irraa gadi haran .
44027039	Hogguu barihe , warri markaba oofan biyyiti sun eeysa akka taate beekuu hin dandeenye ; ammoo wirtuu bahar , tan hashawwaa qabdu takka arkan ; silaa isaaniif dandayamee , markabticha itti meeysuu dha barbaadan .
44027040	Haada gadhooggaa sibiilaa afranuu ciranii ti gadhooggoota bahar keeysatti dhiisan . Hogguusuma haada mazawwirii markabaa tiin qaceelchaniis ni hiikan ; sharaa qilleensaa tiis ol fannisanii ti markabticha gara wirtuu baharitti meeysan .
44027041	Markabtichi ammoo hashawwaa bishaan jala jirtutti lixee ti qabame ; funyaaniin waan cirrachatti lixeef jecha , sossoohuu dadhabe ; duubni isaa ammoo humna bishaan wal dhawuun caccaphe .
44027042	Warra hidhaman keeysaa tokko illeen daakee akka hin baaneef , warri loltuu dhaa hunduma isaanii ajjeesuu dha yaadan .
44027043	Abbaan dhibbaaleeysaa ammoo Phaawulos eewaluu barbaadee ti , warri loltuu waan yaadan akka hin raawwanneef isaan dhoorke . Warri bishaan daakuu beekan duraan dursanii markaba irraa baharitti gad utaalanii lafatti akka bahan ajaje .
44027044	Warri hafan ammoo , muka babaxxee dhaan yookiin caccaphaa markabaa tiin haa deeman jedhee ti ajaje . Hundinuu haala kanatti fayyaa nagayaan lafatti bahan .
44028001	Nutiis eega jalaa baanee lafa geenye booddee , biiyti bishaan keeysaa sun Malaaxiyaa tahuu isii ti barre .
44028002	Warri biyyaa tiis jaalala hisaaba hin qabne nu agarsiisan ; roobni roobee dhaamochi waan tureef jecha , ibidda shidanii ti hunduma keenyaa huu ifitti nu yaaman .
44028003	Phaawulos hashumee ba'aa takka hammaaree ibiddatti hogguu naqu , buutiin takka ibidda dheefa qoraan keeysaa baatee ti harka Phaawulos irratti maramte .
44028004	Warri hogguu bineensa harka Phaawulos irratti rarra'u arkan , “ Namtichi kun nama nama ajjeese tahuu dha qaba ; balaa bahar jalaa baanaan illee , haqni dhiigaa kunoo isa gadi hin dhiifne ” waliin jedhan .
44028005	Phaawulos ammoo bineensa san if irraa ibiddatti gadi hurgufee ti , waa takka illee odoo hin tahin hafe .
44028006	Ummanni niis ammuma iitawa , yookiin amma lafa dhawee du'a , jedhanii ti eegan . Ammoo wayta dheeraa eeganii , waa takka illeen isa irra gahuu dhabuu agarraan , yaada isaanii jijjiiranii ti , “ Inni waaqa tahe tokko ” jedhan .
44028007	Hoogganaan biyyaa Phophiliyoos kan jedhamu tokko , ollaa sanii lafa qaba ture ; inni mana isaa nu naqee ti guyyaa sadih nu keeysummeeysise .
44028008	Gaafas abbaan Phophiliyoos dhukkuba leeydaa tii fi garaa yaasuun qabamee ti ciisa ture . Phaawulos ammoo isa bira dhaqee ti , Rabbi kadhatee fii , ammaas harka isaa mataa isaa irra kaayee ti fayyise .
44028009	Kun eega tahe booddee , ummanni hafan kaan , warri dhukkubsatan hundinuu dhufanii ti fayyifaman .
44028010	Isaaniis kabajaa guddoo nutti godhanii ti kannaalee hedduus nuuf kannan , hogguu markabaan deemuuf kaanees , waan karaaf nu barbaachise nuuf sinqeeysan .
44028011	Ji'a sadih booddee markaba Iskindiriiyaa dhaa , kan manziila gannaa biyya Malaaxiyaa tureen kaanee ti deemne ; markabtichi sun bifa lakkuu ilmaan Zeos , waaqa tolfamaa dhaa tahe mataa isaa irraa qaba ture .
44028012	Nuti magaalaa Siraakusitti gallee ti guyyaa sadih achi turre .
44028013	Achii irraa ammaas naannoynee ti , magaalaa Reegiyos geenye . Guyyaa tokko booda qilleensi kibbaa qilleensawuu jalqabnaan , guyyuma lamadaa magaalaa Photiyooli dhufne .
44028014	Magaalaa san keeysattiis jara amantoota tokko agarre ; isaaniis torbaan tokko akka isaan bira teenyu nu gaafatan . Oduma akkas jennuu ti magaalaa Roomaatti galle .
44028015	Amantoonni magaalaa Roomaa tiis akkuma oduu teenya dhagayaniin , hanga magaalaa Aphiyos , warri kaan ammoo hanga bakka Trees Tabeernee jedhamtu takkaatti nu simachuuf jecha dhufan ; Phaawulosiis hogguu isaan arke , Rabbi galateeyfatee ti jajjabaate .
44028016	Magaalaa Roomaa hogguu seennees , [ abbaan dhibbaaleeysaa warra hidhamoo kanneen harka isaa turan , ajajjuu qubata warra loltutti dabarsee ti kanne ] , Phaawulos ammoo loltuu isa eegu wajjiin kophaa isaa akka taa'uuf hayyameef .
44028017	Guyyaa sadih booddee Phaawulos hooggantoota Yihudootaa kanneen Rooma keeysa jiraatan walitti yaamsise . Ammaas eega isaan walitti qabaman booda Phaawulos , “ Yaa obboleeyyan koo , ani ummata keenya irratti , aadaa abbootii teenyaa irrattiis yakkaan dalage kanumaan hin qabneen , hidhamee Yerusaaleem irraa harka warra Roomaatti dabarfamee tiin kanname .
44028018	Warri Roomaa ammoo na xiinxalanii , yakka du'a anatti farachiisu ana irraa dhabnaan , akkasumatti gadi na dhiisuu dha barbaadan .
44028019	Warri Yihudootaa ammoo , dubbii tanaan morminaan , Qeesaaritti iyyachuun dirqama anatti tahe ; kuniis ummata kiyya waaniin itti kasasu qabaadhee tii miti .
44028020	Sababa kanaaf jechaan isin arkee , isinii wajjiin haasawuuf gaafadhe ; ani kunoo , abdii Israa'el jechaafiin shanshalata kanaan hidhamee jira ” jedhee ti isaanitti dubbate .
44028021	Warri inni itti dubbate sun ammoo , “ Nuti biyya Yihudaa irraa waa'ee kee ilaalchisee xalayaan nu geeyse hin jirtu ; ammaas obboleeyyan achii dhufaniis , waa'ee kee nuuf hin gabaasne , waa takka illee hamtuu tee tiis hin dubbanne .
44028022	Haa tahu malee , nuti yaadni ati qabdu maal akka tahe dhagayuu dha barbaanna ; waa'ee murna amantii tanaa taanaan ammoo , bakkuma hallettuu akka ittiin morman ni beeyna ” isaan jedhan .
44028023	Jarri wayta Phaawulos wajjiin beellama godhatanitti , hoddomaatanii ti mana inni taa'u dhufan . Phaawulos ammoo ganamaa kaasee hanga galgalaatti yaada isaa isaaniif ibsuu dhaan , waa'ee Mootummaa Rabbii isaaniif ragaa bahe . Inni Kitaaba Musee tii fi kitaaba nabiyyootaa keeysaa hiis isaan hubachiisuu dhaan , waa'ee Yesuus isaan fudhachiisuu dha yaale .
44028024	Akkasitti isaan keeysaa hangi tokko waan Phaawulos dubbate ni fudhatan ; warri kaan ammoo hin amanne .
44028025	Achi irratti wal dhabanii ti , eega Phaawulos dubbii takkii tana , “ Ruuhal Qudus afaan nabi Isaayaasiin abbootii teeysanitti ,
44028026	‘ Gara ummata kanaa deemii dhaqii akkana jedhiin , dhagayuu ni dhageeysu , ammoo hin hubattan ; laaluu ni ilaaltu , ammoo hin agartan .
44028027	Qalbiin ummata kanaa hadooddee ti jirti ; gurra isaanii tiis cuqqaalanii ti jiru , ija isaanii tiis duruunfatanii ti jiru . Kun silaa tahuu baatee ija isaanii tiin ni arku , gurra isaanii tiiniis ni dhagayu turan ; qalbii isaanii tiiniis ni hubatu , gara koo tittiis ni deebi'u turan , aniis isaan niin fayyisaan ture ’ jechuun gaari dubbate .
44028028	Akkana taanaan , najaatni Rabbii kun , saba qomoo Israa'el hin tahiniif akka dabre beekaa ; isaan ammoo ni dhagayu ” jedheeni . [
44028029	Eega inni tana jedhe booddee , warri Yihudootaa waliin falamaa ti isa biraa deeman . ]
44028030	Akkasitti Phaawulos bara lama guutuu mana ifiif kireeyfate keeysa jiraatee , warra gara isaa dhufan hundumaa ni simata ture .
44028031	Zaahir baasee dhoorkaa takkaan maleetti Mootummaa Rabbii lallabaa , waa'ee Yesuus Kiristoos Gooftichaa tiis ni barsiisa ture .
45001001	Ergaan tun ana Phaawulos , gabricha Yesuus Kiristoos , kan ergamaa tahuuf yaamamee , Oduun Gammachuu Rabbii akka beekamtu godhuuf addatti baafameen katabamte .
45001002	Oduun Gammachuu tuniis , tan Rabbi duraan dursee karaa nabiyyoota isaa tiin Barreeyfama Qulqulluu keeysatti abdachiise .
45001003	Kuniis waa'ee Ilma isaa kan akka dhaloota namummaatti shanyii Daawwid keeysaa dhufu ture .
45001004	Akka ruuha qulqullummaatti warra du'an keeysaa ka'uu dhaan Yesuus Kiristoos Gooftaan keenya Ilma Rabbii tahuun isaa qiwwaan beeysifamee ti jira .
45001005	Ulfina maqaa isaa tiif saboota hundumaa keeysatti ajajamuu amantii akka fidnuuf ni'imaa fi ammaas ergamummaa karaa isaa tiin fudhannee ti jirra .
45001006	Isin warri Yesuus Kiristoosiif kannamuuf yaamamtaniis wajjumaan as keeysatti lakkaawamtanii ti jirtu .
45001007	Ammaas isin warra Rooma jiraattan , kanneen Rabbi jaalatee akka qulqulloota taataniif isin yaame hundumaa fuu , “ Rabbi Abbaan keenya , Gooftaan keenya Yesuus Kiristoosiis ni'imaa fi nagayaas isiniif haa kannu ! ” jedhee tiin nagaya kiyya isiniif dhiheeysa .
45001008	Duraan dursee , amantiin teeysan guutummaa biyya addunyaatti waan beekamteef , hunduma keeysaniif jecha , Yesuus Kiristoosiiniin Rabbii kiyya galateeyfadha .
45001009	Rabbi inniniin ani Oduu Gammachuu Ilma isaa lallabuu dhaan garaa kiyya guutuun kaadamu , ani wayta hundumaa akkaan isin yaadadhu ragaa kiyya .
45001010	Kadhata kiyya keeysatti wayta hundumaa , fedhii Rabbii tahee dhuma irratti wayta ammaa tana dhufee isin arkuuf akka na dandeeysisuun kadhadha .
45001011	Ani isin arkee , kannaa ruuhaa tiis isiniin gahee , akka isin ittiin jabaattan kajeellaan qaba .
45001012	Tuniis , anaa fi isin amantii teenya jechuun , amantii tiyyaa fi teeysaniin akka wal jajjabeeysinuufi .
45001013	Yaa obboleeyyan koo , wayta hedduu gara keeysan dhufuu akeekuu kiyya akka beeytan niin fedha ; ammoo wayta hundumaa hanga ammaatti ittifamee tiin jira . Saboota saba Israa'el hin tahin warra biraa keeysatti akkumaan hojjadhe , hojii firii qabdu isin jidduttiis hojjachuun fedhaan ture .
45001014	Ani saba hundumaa fuu , warra Giriigotaa tii fi warra Giriigota hin tahiniifiis , warra beekumsa qabanii fi warra wallaaloofiis , dirqamaan itti gaafatamuu qabuu tu ana irra jira .
45001015	Kanaaf jechaan , ani isin warra magaalaa Roomaa jiraattanitti Oduu Gammachuu lallabuuf hedduun hawwa .
45001016	Ani wangeelatti hin qaanfadhu , wangeelli warra amantii qaban hundumaa kan najaa baasu , humna Rabbii ti ; najaatni kuniis dura warra Yihudaafi , akkasumatti ammaas saboota hundumaaf kanname .
45001017	Qaceelummaan Rabbi biraa taatees , wangeela keeysatti mullatee ti jirti ; tuniis jalqaba irraa hanga dhumaatti qaceelummaa amantii dhaan taatee dha . Kitaaba keeysatti , “ Namni qaceelaan amantiin jiraata ” jedhamee barreeyfamee ti jira .
45001018	Lolli Rabbii , Rabbi-dhablee fi dilaawoo hamoo hundumaa irratti , samii irraa ni mullata ; isaan jallina isaanii tiin dhugaa gadi hacuucu .
45001019	Waa'ee Rabbii , wanni beekamuun male isaaniif ifa godhame ; kanaas Rabbumaa tu isaan agarsiise .
45001020	Zaatni Rabbii kan hin mullanne tahu illee , uumama addunyaa irraa jalqabee qiwwaan isaa tan abad , haalli Rabbummaa isaa tiis uumaa isaa keeysatti zaahiritti mullatee ti jira . Kana waan taheef jecha , Banii Aadam waan itti sababatu hin qabu .
45001021	Rabbi oduma beekanii , akka Rabbummaa isaatti ulfina hin kannineef , hamdiis isaaf hin galchine ; ammoo yaada isaanii tiin waan maalaa-yaanii duukaa dha bu'an , duudaan qalbii isaanii tiis ni dukkaneeyfamte .
45001022	Hikma-qabeeysa oduma ifiin jedhanii ti gowwooman .
45001023	Ulfina durrii Rabbii hin duunee , bifa nama du'utti , bifa shimbirrootti , bifa bineensa miila afuritti , bifa warra lafa irra munyuuqanittiis ni jijjiiran .
45001024	Eegasuu Rabbi kajeellaa qalbii isaanititti , shahawaa najisummaatti qaama isaanii wal fafeeysuttiis dabarsee ti isaan kanne .
45001025	Isaan , dhugaa Rabbii sobatti jijjiiranii ti jiru ; Rabbi kan hundumaa uume dhiisanii ti waan uumame ibaadan . Rabbi ammoo bara baraaf galateeyfamaa dha ! Aammiin .
45001026	Sababa kanaaf jecha , Rabbi kajeellaa nama sablisutti dabarsee ti isaan kanne ; dubartoonni isaanii illeen , karaa ittiin fedha foonii tiif dhiiratti ida'aman kan uumamaan kannameef dhiisanii ti , gara waan uumamaan isaaniif hin kannaminitti jijjiiratan .
45001027	Warri dhiiraa tiis akkasumatti karaa ittiin fedha foonii tiif dubartitti ida'aman , kan uumamaan kannameef dhiisanii , wal-kajeellaa dhaan gubatanii ti jiru ; warri dhiiraa tiis wal fafeeysanii , jallina isaanii tiif adaba isaan barbaachisu arkatanii ti jiru .
45001028	Kana malees , beekumsa Rabbii qabaachuu illeen barbaachisaa waan isaanitti hin fakkaatiniif , waan godhuun isaan irra hin jirre akka godhaniif , Rabbi hangullaa gad-dhiifamtutti dabarsee ti isaan kanne .
45001029	Isaaniis mujrimummaa , hammeenya , bolola , sharrii hundumaan guutamanii ti turan . Hinaaffaan guutamanii , nama ajjeesu , dubbii nama barbaadu , ni gowwoomsu , histii godhu , ni hamatu ;
45001030	maqa nama balleeysu , Rabbi ni jibbu , humnaan nama irratti ka'u , if irra dhawu , if dhaadatu , karaa sharrii ti uumu , haadhaa fi abbatti aaqqawu .
45001031	Qalbii hin qaban , wa'ada diigu , jaalala hin qaban , rahamata hin qaban .
45001032	Seera qaceelaa Rabbii oduma beekanii , warri kana hojjatuus du'uun akka isaan irra jiru beekaa , kana hundumaa godhuuf itti fufu ; kanneen qofa odoo hin tahin , ammaas warra kanneen godhuufiis fudhatama kannu .
45002001	Kanaafiis ati yaa namana kan nama biraatti firdii gootu , waan itti sababattee jalaa baatuun hin qabdu ! Atummaan kan namatti firdii gootu kun , waanuma namtichi sun godhe waan gootuuf jecha , atiis firduma isatti faraddeeeni if irrattiis firdii goota
45002002	Nuti ammoo firdiin Rabbii , tan isiin warra waan akkasii hojjatan irratti dhuftu , firdii haqaa akka taate ni beeyna .
45002003	Ati yaa namana , kan warra waan akkasii hojjatanitti firdii gootu , ifii kee tii ammoo waanuma san hogguu gootu , firdii Rabbii jalaa dheeysitee waan baatu sitti fakkaataa ?
45002004	Yookiin hoddomina gaarummaa isaa , obsa isaa , siif dandayuu isaa ni tuffattaa ? Gaarummaan Rabbii gara toowbaatti akka si geeysu siif hin galuu ree ?
45002005	Mata-jabina kee tii fi qalbii toowbaa diddu tee tiin , ati lola guyyaa lolaa tiif , kan firdiin Rabbii tan haqaa itti mullattuuf if irratti ol tuulta .
45002006	Rabbi nama hundumaa fuu adda addaan akkuma hojii isaatti ni kannaaf .
45002007	Warra obsaan waan gaarii hojjachaa , durrii ulfinaa , kabajaa tii fi jireenya hin badnees barbaadaniif Rabbi jireenya bara baraa ni kannaafi .
45002008	Namoota ifittoo tahaniif , warra dhugaa didanii haqa malee bulan san , lolaa fi dallansuu tu isaan eeggata .
45002009	Warra hamaa hojjatan hundumaaf dararamaa fi rakkinaa tu isaan eeggata ; kuniis duraan dursee warra Yihudootaa irratti , ammaas saboota qomoo Israa'el hin tahin irratti dhufa .
45002010	Durriin ulfinaa , kabajaa fi nagayni warra gaarii hojjatan hundumaaf ni kannamu ; kuniis duraan dursee warra Yihudootaaf , ammaas saboota qomoo Israa'el hin tahiniifiis ni kannama .
45002011	Rabbi nama wal hin caalchisu .
45002012	Warri seera odoo hin qabaatin yakkan hundinuu , seeraan maleetti karraqamu ; warri seera jalatti yakkan hundinuu , seerichaan isaanitti faradama .
45002013	Rabbi duratti qaceeloon warra seera dhagayan odoo hin tahin , waraa waan seerri ajaju godhuu tu warra qaceelotti lakkaawamu .
45002014	Saboonni qomoo Israa'el hin tahin warri seericha hin qabne , uumama isaanii tiin waan seerichi gaafatu yoo hojjatan , seericha qabaachuu baatan illee , isaan ifumaa fuu seera tahu .
45002015	Isaan , hojiin seerichi ajaju qalbii isaanii keeysatti akka barreeyfamee jiru ni agarsiisu ; xalaliin isaanii tiis akkasumatti ragaa baati , yaadni qalbii isaanii tiis isaan kasasa , niis ni falamaafi .
45002016	Akka Oduu Gammachuu ani barsiisutti , kuniis guyyaa Rabbi Yesuus Kiristoosiin dhooysaa namootaa zaahir baasee firdii godhutti beekamuuf taa'a .
45002017	Ati ammoo , “ Ani Yihudii dha ” ifiin jettee , seeratti irkattee Rabbiini dhaadatta .
45002018	Fedhii Rabbii tiis ni beeyta ; seerichaaniis waan barsiifamteef jecha , waan caalu gargar baaftee ti himta .
45002019	Balloota jaamoo karaa agarsiisaa tahuu keetii fi , ammaas warra dukkana keeysa jiraniifiis ibsaa akka taate if irratti amantaa qabda .
45002020	Seericha keeysattiis beekumsaa fi dhugaa kan bifa kitaabaatti qophaawe waan arkatteef , gowwoota ni gorsita , wallaalotaas ni barsiifta .
45002021	Duuba ati kan warra biraatuu qaraasiftu , ammoo if hin qaraasiftuu ? “ Hin hatin ! ” jettee oduma lallabduu , ati ammoo ni hattaa mitii ?
45002022	“ Hin ejjin ! Zinaa hin godhin ! ” jetta , ati ammoo zinuma san gootaa mitii ? Ati waaqayyolii tolfamoo kan jibbitu , galma manneen sagadaa ni saamtaa mitii ?
45002023	Seera Rabbii qabaachuu kee tiin kan if dhaadattu , seericha caphsuu dhaan ammoo maqaa Rabbii ni sakkabdaa mitii ?
45002024	Akkuma Kitaaba keeysatti barreeyfamee jiru , “ Sababa keeysaniif jecha maqaan Rabbii saboota saba Israa'el hin tahin jiddutti ni arrabfama ” jedha .
45002025	Waan Seerri ajaju hundumaa yoo goote , dheeyna-qabaan siif faayda qaba ; seera nama caphsu yoo taate ammoo , dheeyna qabamuun kee tuu akka nama dheeyna hin qabaminii ti si godha .
45002026	Namni dheeyna hin qabatin ammoo , waan seerri gaafatu yoo eege , dheeyna qabachuu dhabuun isaa akka dheeyna-qabaatti hin lakkaawamuufii ree ?
45002027	Eegasuu , namni akkuma uumametti odoo dheeyna hin qabatin jiraatee , waan seerri ajaju raawwatu , sitti firdi godha ; ati seericha barreeyfame odoo qabduu , oduma dheeyna qabattuu tiis seera ni caphsita .
45002028	Namni dhaloota qaamaa tiin Yihudii dhugaa hin tahu ; dheeyna-qabaan foonii tiis dheeyna-qabaa dhugaa hin taatu .
45002029	Namni keeysa namummaa isaa tiin Yihudii tahe ammoo , Yihudii dhugaa ti ; dheeyna-qabaan tan qalbii tu dheeyna-qabaa dhugaa ti ; kuniis hojii seericha barreeyfamee odoo hin tahin , hojii ruuhaa ti . Namni akkasii kuniis Rabbi biratti malee , namoota biratti hin beekamu .
45003001	Eegaa mee Yihudiin hireen namaan caaluun tami qaba ? Yookiin dheeyna-qabuun faaydaa tami qaba ?
45003002	Karaa hundumaanuu faaydaa hedduu dha qaba ; faaydaan duraa , Qoowliin Rabbii Yihudootatti hadaraa kannamuu isii ti .
45003003	Isaan keeysaa hangi tokko , yoo amantaa hin qaban tahe hoo , amantaa dhabuun isaanii ammoo amanamummaa Rabbii ni hambisaa ree ?
45003004	Kun waan tahuun malee miti ; namni hundinuu sobduu tahee , Rabbummaan dhugaa haa tahu . Barreeyfamni Qulqulluun akka mullisutti , “ Ati qoowluma tee tiin qaceelotti akka siif lakkaawamu , firdiiniis akka irra aantu ” jedhee ti jira .
45003005	Haa tahuu ammoo , jallinni keenya qaceelummaa Rabbii kan mullisu yoo tahe , nuti maal haa jennu ? Rabbi balaa nu irratti fiduu isaa tiif jallaa dha ni jedhamaa ? Kana illee akkuma yaada namaattiin dubbadha .
45003006	Kun waan tahuun malee miti ! Silaa akkana tahee ammoo , Rabbiinuu akkamitti addunyatti farada ree ?
45003007	Ammoo kijibaa tahuun kiyya , dhugaa Rabbii yoo caalatti mullattee ulfina kannisiiftuuf taate , maaliif ammumaa huu akka dilaawwaatti yakki anatti murama ree ?
45003008	Eegasuu ammoo waan gaarii arkamsiisuuf jecha , hamaa ni hojjanna haa jennuu ree ? Warri “ Inni akkas jedha ” jechaa hanjamuun maqaa na balleeysaa jiran kanneen irratti , akkasitti yakki jiguun ammoo qaceelaa dha .
45003009	Eegasuu nuti Yihudoonni warra kaan irra waan caaluun maal qabna ree ? Lakkii , karaa tokko illeenuu hin qabnu ; ani kunoo kanaan dura , Yihudoonninii fi saboonni biraa hundi niis humna dilii jala akka jiran mullisee tiin jira .
45003010	Barreeyfamni Qulqulluun , “ Namni qaceelaan hin jiru , lakkii , tokko illeen hin jiru .
45003011	Namni tokko illeen hin hubatu , namni tokko illeeniis Rabbi hin barbaadu ;
45003012	Banii Aadam hundinuu karaa Rabbii irraa maqanii ti jiru , walumaa galatti faayda-malii tahanii ti jiru ; namni gaarii hojjatuus tokko illeen hin jiru .
45003013	Laagaan isaanii akka qabrii banamtee ti , arraba isaanii tiin ni gowwoomsu ; summiin jawwee hidhii isaanii jala jirti .
45003014	Afaan isaanii abaarsaa fi dubbii hadhooytuun guutama .
45003015	Miilli isaanii dhiiga dhangalaasutti jerjera .
45003016	Karaa isaan irra dabran irra diigamaa fi hiraartu jira .
45003017	Isaan karaa nagayaa tiis hin beekan ;
45003018	sodaan Rabbii tiis ija isaanii dura hin jirtu ” jedha .
45003019	Ammaas wanni seerri jedhuus , warruma Seera jala jiranitti akka dubbatu nuti ni beeyna ; kuniis nama hundumaa afaan qabachiisuuf , guutummaa addunyaa tiis firdii Rabbii jala galchuuf dubbata .
45003020	Eegasuu Banii Aadam keeysaa tokko illeenuu , waan seerri nama irraa barbaadu godhuu dhaan Rabbi duratti qaceelaa hin tahu . Seerri , diliin maal akka taate , kan nama hubachiisuu dha .
45003021	Amma ammoo karaa seeraa tiin odoo hin tahin , karaan namni ittiin qaceelaa tahu Rabbi biraa mullatee ti jira ; seerrinii fi nabiyyoonni karaa kanaaf ragaa bahanii ti jiru .
45003022	Qaceelummaan Rabbi biraa taate tun tan karaa amantii ti ; kuniis Yesuus Kiristoositti warra amanan hundumaafi ; as irrattii Yihudii fi saboota biraa jiddutti garaagarummaan hin jiru .
45003023	Hundinuu yakkanii ti jiru , ulfinni Rabbii tiis isaan irraa irratee ti jira .
45003024	Isaanuu kunoo , ni'imaa Rabbii tan karaa furmaata Yesuus Kiristoos tola isaaniif kannamteen , qaceelota ni tahu .
45003025	Inni dhiiga isaa dhangalaasee du'uu dhaan , warra isatti amananiif aarsaa araaraa haa tahuuf , Rabbi isa dhaabe . Rabbi ifiif qaceelummaa isaa mullisuuf kana godhe ; obsa Rabbummaa isaa tiiniis dilii namoonni dur hojjatan irra dabree tiifi jira .
45003026	Bara ammaa kanattiis Rabbi qaceelummaa isaa agarsiisuuf , inni ifiif qaceelaa tahuu fi , nama Yesuusitti amanuus qaceelatti lakkaawuuf godhuu isaa miraniin mullisee ti jira .
45003027	Dhaadachuun eeysa jira ree ? Waan ittiin dhaadannu tokko illee hin qabnu . Seera maalii tiin dhabna ? Akka ajaja seeraatti hojjachuu dhaanii ? Lakkii , akka ajaja amantitti jiraachuu dhaani malee .
45003028	Namni waan seerri ajaju hojjachuu dhaan odoo hin tahin , amanuu qofaan Rabbi duratti qaceelaa akka tahu gadi jabeeysinee ti barsiifna .
45003029	Rabbi , Rabbuma warra Yihudootaa qofaa ? Kan saboota qomoo Israa'el hin tahiniisii mitii ? Eeyye , inni Rabbii saba qomoo Israa'el hin tahinii tiisi .
45003030	Rabbi tokkicha eega tahe , ummata warra dheeyna qabatan amantii isaanii tiin , ummata warra dheeyna hin qabatiniis amantuma isaanii tiin qaceelota isaan godhata .
45003031	Akkana taanaan , ammoo amantii dhaan seera diigna jechuu dhaa ? Miti , seera jabeeysinee ti gadi dhaabna malee .
45004001	Eegasuu as irratti , Abrahaam , akka dhaloota fooniititti , abbaa abaabuu teenyaa laalchisuun maal jenna ree ? Inni Rabbi duratti maal arkate ?
45004002	Abrahaam waan hojjateen , qaceelummaan odoo waan lakkaawamteef taatee , Rabbi duratti yoo tahuu baate illee , waan ittiin dhaadatu ni qaba ture .
45004003	Barreeyfamni Qulqulluun maal jedha ? “ Abrahaam Rabbitti amane , tuniis qaceelummatti lakkaawamteefi ” jedha .
45004004	Mindaan nama hojjateef baafamu , haqa arkachuun isa irra jirutti lakkaawama malee , akka kannaa bilaashitti hin lakkaawamu .
45004005	Namticha akka seerri ajajutti hin hojjanneef , kan ammoo Rabbii warra yakkamoota qaceelotti lakkaawutti amanuuf , amantiin isaa qaceelummatti isaaf lakkaawamti .
45004006	Namticha waan seerri ajaju hin hojjatin , kan Rabbi qaceelummaa lakkaaweef , gammachuu akka qabu Daawwid dubbatee ti jira .
45004007	“ Warri badiin isaanii oomfii godhamteef , diliin isaanii tiis hagoogamteef , eeybifamoo dha !
45004008	Namtichi Gooftaan dilii isaa itti hin lakkooyne eeybifamaa dha ” jedhe .
45004009	Nuti , “ Amantiin Abrahaamiif qaceelummatti lakkaawamteef ” jenna ; barakaan tun warruma dheeyna qabatan qofaafi moo , warra dheeyna hin qabatiniifiis ni taati ?
45004010	Haala akkamitti qaceelummaan lakkaawamteef ? Eega inni dheeyna qabate moo , odoo inni dheeyna hin qabatin dura ? Eega inni dheeyna qabate boodaa miti , odoo inni dheeyna hin qabatin dura lakkaawamteef malee .
45004011	Abrahaam milikkita dheeyna-qabaa ti fudhate ; kuniis sumuda qaceelummaa kan odoo dheeyna hin qabatin amantiin arkatee dha . Kanaaf jecha , qaceelummaan akka isaaniif lakkaawamtuuf inni abbaa warra odoo dheeyna hin qabatin amanan hundumaa ti tahe .
45004012	Inni warra dheeyna qabataniifiis abbaa dha ; isaanuma warra dheeyna-qabatan qofaaf odoo hin tahin , warra karaa amantii kan abbaan keenya Abrahaam odoo dheeyna hin qabatin irra deeme irra , faana isaa duukaa bu'aniifiis abbaa dha tahe .
45004013	Abdiin Abrahaamiif yookiin shanyii isaa tiif kannamte , addunyaa akka dhaaluufi ; tuniis Abrahaam seera waan eegeef odoo hin tahin , amantii dhaan qaceelummaa waan arkateef jecha , isaaf kannamte .
45004014	Namoonni seera eeguu dhaan dhaala san kan arkatan yoo tahe , amantiin namaa bilaashuma , abdiin Rabbii tiis gatii hin qabdu .
45004015	Seerri lola Rabbii ti fida , ammoo odoo seerri waan hin jirre tahe , seera caphsuuniis hin jiru ture .
45004016	Kanaaf jecha abdiin ni'imaa irratti irkatte , shanyii isaa hundumaafiis qooda eegamu akka taatuuf , amantii irra dhaabbatte . Kuniis warra seera eeyduu qofaaf odoo hin tahin , ammaas warra akka Abrahaamitti amananiifiis ni eegama ; Abrahaam abbaa hunduma keenyaa ti .
45004017	Abdiin tun fuula Rabbii dura jirti , “ Saboota hedduuf abbaa akka taatuuf , ani si dhaabee tiin jira ” kan jedhu barreeyfamee ti jira . Abrahaam ammaas Rabbi kan warra du'an jiraachisu , isa waan hin jirre akka jiraatu godhutti amanee ti jira .
45004018	Abrahaam akka yaada namaatti waan abdachuun hin malle abdatee ti amane , “ Shanyiin tee akkasitti ni hoddommaatti ” akkuma jedhame , abbaa saboota hedduu dhaa akka tahu amane .
45004019	Abrahaam dhagni isaa akka du'e , nama bara dhibba guute tahuu isaa , gadaameeysan Saaraa tiis akka waan du'ee tahuu isaa beeku illee ammoo , amantitti hin laafne .
45004020	Inni amantitti jabaatee ti Rabbiif durrii ulfinaa dhiheeyse malee , amanuu dhabuu dhaan abdii Rabbi kanneef hin dhabne .
45004021	Rabbi waan abdachiise godhuuf ammoo akka dandayu inni guutummaatti hubatee ti jira .
45004022	Kanaaf jecha , “ Qaceelummatti isaaf lakkaawamteef ” jedhame .
45004023	Jechi , “ Isaaf lakkaawamte ” jedhamu , Abrahaam qofaaf hin barreeyfamne .
45004024	Nu warra amannuufiis ammaas akka lakkaawamtu barreeyfamee ti jira , nuti Rabbi kan Gooftaa keenya Yesuus warra du'an keeysaa kaasetti ni amanna .
45004025	Yesuus badii teenyaaf jecha du'atti dabarfamee ti kanname ; qaceelummaa akka arkannuufiis du'aa kaafame .
45005001	Kanaafiis amantii dhaan qaceeltota eega taane , Gooftaa keenya Yesuus Kiristoosiin Rabbi biratti nagaya qabna .
45005002	Karaa isaa tiin ni'imaa amma irra dhaabbannee jirru tanatti amantii dhaan dhihaachuu arkannee ti jirra ; abdii durrii ulfina Rabbii irraa hirmaachuu keenyaaf gammachuu dhaan dhaadanna .
45005003	Kana malees ammoo dararamni obsa akka fidu beeynee , dararama nu irra gaheefiis gammachuu dhaan dhaadanna .
45005004	Obsi niis fitinamanii bahuu dha fida , fitinamanii bahuuniis abdii dha fida .
45005005	Sababa Rabbi jaalala isaa , tan karaa Ruuhal Qudus nuuf kannameen , garaa keenya keeysatti dhangalaaseef jecha , abdiin nu hin mufachiiftu .
45005006	Nuti dadhaboota taanee odoo jirruu , wayti herregamte san hogguu geeyse , Kiristoos warra akkuma keenyatti mujrimoota tahan hundumaaf du'e .
45005007	Tarii huu namni , nama waan gaarii godhe tokkoof if kannu jiraachuun ni mala taha ; ammoo nama qaceelaaf jecha namni du'u waan jiru hin fakkaatu .
45005008	Ammoo oduma nuti dilaawoota taanee jirruu , Kiristoos nuuf du'uu isaa tiin , Rabbi hammam takka akka nu jaalate nu agarsiisa .
45005009	Kanaaf nuti amma dhiiga isaa tiin qaceelota eega godhamne , hammam caalaa ammaas isumaan lola Rabbii jalaa najaa baafamuuf deemna !
45005010	Nuti adawwii Rabbii taanee wayta jirritti , du'a Ilma isaa tiin Rabbitti yoo kan araaramne taate , amma ammoo nuti warri isatti araaramne kun jireenya isaa tiin hammam caalaa najaa bahuuf deemna !
45005011	Tana qofaasii miti , Gooftaa keenya Yesuus Kiristoosiin amma araara waan arkanneef jechaas , Rabbi keeysatti gammachuu dhaani dhaadanna .
45005012	Akkuma diliin karaa nama tokkoo tiin addunyatti dhuftetti , ammaas duuti niis karaa dilii tiin seentee , akkasumatti Banii Aadam hundinuu waan dilii hojjataniif , duuti niis Banii Aadam hunduma wal geeyse .
45005013	Odoo seerri hin kannamin dura illee , diliin addunyuma irra jirti turte ; haa tahuu malee , bakka seerri hin jirretti diliin , dilitti hin lakkaawamtu turte .
45005014	Haa tahu malee , bara Aadamii jalqabee hanga bara Museetti duuti nama hunduma irratti mootomte ; warra seera caphsuu dhaan akka Aadam hin yakkin irratti illee mootee ti jirti , Aadam fakkeenya isa dhufa jiru tokkoo ti ture .
45005015	Kannaan Rabbi bilaashitti kanne ammoo , akka balleeysaa sanii tii miti . Namoonni hedduun balleeysaa nama tokkoo tiif jecha yoo du'an illee , ni'imaan Rabbii tii fi kannaan bilaash tan ni'imaa namticha tokko Yesuus Kiristoosiin dhufte , irra caalatti namoota hedduuf bash-bash taate .
45005016	Wanti kannaan Rabbii tan bilaash fiddu ammoo , waan akka yakki namticha tokkoo fiddee tii miti . Firdiin balleeysaa namticha tokkoo irratti kannamte yakka murte ; kannaan bilaash tan balleeysaa namoota hedduu duukaa dhufte ammoo , tan qaceelummaa namaaf lakkooysiftu taate .
45005017	Balleeysaa nama tokkoo tiif jecha , duuti eega karaa namticha tokkoo tiin mootomte , eegasuu , warri ni'imaa bash-bashitti fudhatanii jiran , ammaas kanneen qaceelummaa kannaa bilaashitti arkatan , namticha tokkicha Yesuus Kiristoos keeysaan hammam irra caalatti jireenyatti haa mootaman ree !
45005018	Eegasuu , akkuma balleeysaan nama tokkoo nama hundumaa irratti yakka mursiiftetti , akkasumatti ammaas gochi nama qaceelaa tokkoo tiis nama hundumaa qaceelotti lakkooysiftee jireenyatti geeysiti .
45005019	Amrii fudhachuu diduu nama tokko irraa ka'ee namni hedduun dilaawoota tahan , akkasumatti amrii fudhachuu nama tokkoo tiiniis namni hedduun qaceelota ni tahu .
45005020	Seera dabaluun badii hoddomeeysuufi ; bakkuma badiin irratti hoddomaatetti ammoo , ni'imaan Rabbii caalatti hoddomaatte .
45005021	Akkuma diliin karaa du'aa tiin mootetti , ni'imaaniis karaa Gooftaa keenyaa Yesuus Kiristoosiin jireenya bara baraatti nu geeysuuf qaceelummaa dhaan ni mooti .
45006001	Eegasuu maal haa jennu ? Ni'imaan Rabbii akka hoddomaattuuf jecha , dilitti jiraachuu itti haa furruu ree ?
45006002	Kun gonkumaa tahuu hin qabu ! Nuti warri dilii jalaa duune , asii achi akkamitti dilii jala jiraanna ?
45006003	Yookiin nuti warri Kiristoos Yesuusitti tokkaawuuf cuuphamne hundinuu , du'a isaattiis hirmaachuuf akka cuuphamne ni wallaaltanii ?
45006004	Nuti cuuphamuu dhaan du'a isaatti hirmaannee isaa wajjiin awwaalamnee ti jirra ; Kiristoos durrii ulfina Abbaa tiin warra du'an keeysaa akkuma kaafametti , nutiis ammaas jireenya haarayaan ni jiraanna .
45006005	Du'a akka isaatti warra hirmaate yoo taane , akkasumatti ammaas du'aa ka'uu akka isaattiis akka hirmaannu mirkana .
45006006	Nuti kanaa achi deebinee gabroota dilii akka hin taaneef , eenyummaan keenya inni moofaan isaa wajjiin akka fannifame ni beeyna ; kuniis jasadni dilii akka dhabamuufi .
45006007	Namni du'e tokko humna dilii jalaa bilisa bahe .
45006008	Kiristoosii wajjiin warra du'e yoo taane , Kiristoosii wajjiin ammaas akka jiraannu ni amanna .
45006009	Kiristoos warra du'an keeysaa eega ka'e booddee , lamadaa deebi'ee akka hin duune , duuti niis asii achi isa irratti amrii akka hin qabne ni beeyna .
45006010	Duuti inni du'e , waa'ee dilii tiif jecha , tan irra hin deebifamne waytuma takka qofa du'e ; jireenyi inni jiraatu ammoo tan Rabbiif jiraatuu dha .
45006011	Isiniis ammaas akkasumatti akka warra dilii jalaa du'anii , karaa Yesuus Kiristoosiin Rabbiif jiraatan godhaa tii if lakkaawaa !
45006012	Kanaaf jecha , diliin jasada keeysan kan du'u kana irratti mootomtee , kajeellaa isaa hundumaaf akka isin oggolchiiftu itti hin dhiisinaa !
45006013	Nafa qaama keeysanii meeshaa jallinaa godhuuf amrii dilii jala hin galchinaa ! Ammoo akka namoota du'a keeysaa bahanii jireenya arkatanitti , Rabbiif if kannitanii , dhagna qaama keeysanii tiis , meeshaa qaceelinaa godhuuf harka Rabbii jala galchaa !
45006014	Isin seera jala warra jiraattan odoo hin tahin , ni'imaa Rabbii jala waan jiraattaniif jecha , diliin isin irratti gooftummaa hin qabaattu .
45006015	Eegasuu maali ? Nuti warra seera jala hin jiraanne , kan ammoo ni'imaa Rabbii jala jirru waan taaneef jecha , dilii hojjachuu dha qabnaa ree ? Kun gonkumaa hin tahu .
45006016	Waanuma tahe takka if irratti gooftaa godhattanii harka isaa jala yoo if galchitan , isin waanuma saniif gabra akka taatan hin beeytanii ? Diliif oggollaan du'atti deemtu , Rabbiif ajajamnaan ammoo karaa qaceelinatti isin qaceelcha .
45006017	Duuba Rabbiif galanni haa gahuu ! Isin dur , gabroota dilii taatanii warra turtan taatan illeen , amma ammoo kunoo barsiisa kan akka itti kannamtanii saniif , garaa guutuu dhaan ajajamtanii ti jirtu .
45006018	Dilii jalaa bilisa baatanii , kaadamaa qaceelinaa tiis taatanii ti jirtu .
45006019	Tana keeysa hubachuun waan isin dhibduuf jechaan , akkaatuma namni itti dubbatuttiin isinitti haasawa ; akkuma kanaan dura dhagna qaama keeysanii najisummaa fi seera malee jiraachuu jala galchitan sanitti , ammaas haaluma sanitti akka qulqulleeyfamuuf jecha , dhagna qaama keeysanii qaceelina jala galchaa !
45006020	Gabroota dilii wayta turtan , qaceelinaaf ajajamuu jalaa baatanii ti turtan .
45006021	Duuba hojiin teeysan tan wayta sanii sun , firii akkami kannite ? Firii isiin kannite sanitti amma itti qaanfachaa ti jirtu ; kanneen hundinuu booddee du'atti nama geeysu .
45006022	Amma ammoo dilii jalaa bilisa baatanii , kaadamtoota Rabbii taatanii ti jirtu , faaydaan teeysaniis qulqullummaa dha taha , aakirri isii tiis , jireenya abadi isiniif taha .
45006023	Mindaan dilii dhaa du'a ; kannaan Rabbii tan Yesuus Kiristoos , Gooftaa keenya keeysaan bilaashitti kannamtu ammoo , jireenya bara baraa ti .
45007001	Yaa obboleeyyan koo , isin warra seera hubattanittiin dubbadha ; seerri hanga namni lubbuun jiru qofa nama irratti gooftummaa akka qabu hin beeytanii ?
45007002	Fakkeenyaaf dubartiin heerumte takka , hanga jaarsi isii lubbuun jiru qofa seeraan itti hidhamtee ti jirti ; jaarsi isii eega du'e booda ammoo , seera isiin jaarsa isii sanittiin hidhamteen irraa hiikamuu isii ti .
45007003	Eegasuu haala kanatti jaarsi isii oduma lubbuun jiruu , dhiira biraa tiin wajjiin yoo galte , ejjituu dha jedhamti ; jaarsi isii eega du'e booda ammoo , isiin seera san irraa waan hiikamteef jecha , dhiira biraa yoo heerumte ejjituu hin jedhamtu .
45007004	Akkasumatti yaa obboleeyyan koo , isin warri dhagna qaama Kiristoos taatan , seera isin hidhe jalaa du'uun hiikamtanii ti jirtu . Kana waan taheef eegasuu kan nama biraa ti taatu ; inni niis isuma warra du'an keeysaa kaafamee dha ; akeekni isaa tiis hundi keenyaa huu Rabbiif firii haa goonuufi .
45007005	Wayta nuti jasadaan ugguramnee turre , hawwiin dilooytuun seeraan kakaafamtee ti dhagna qaama keenyaa keeysatti hojjataa ti turte ; akkasitti firii du'aaf godhanne .
45007006	Amma ammoo , seera moofaa kan dur barreeyfame jalatti odoo hin tahin , jireenya ruuhaa haaraya keeysatti akka kaadamnuuf jecha , seera nu gabroomfate jalaa duunee , irra hiis hiikamnee ti jirra .
45007007	Duuba maal haa jennu ? Seerri matummaan isaa tu dilii dha jechuu dhaa ? Gonkumaa akkana hin jedhamu ! Haa tahu malee , odoo seerri jiraachuu baatee , ani maalummaa dilii hin beekuun ture ; odoo seerri , “ Waan namaa hin kajeelin ! ” jechuu baate , kajeellaan maal akka taate hin beekuun ture .
45007008	Diliin ammoo ajajaan carraa arkattee ti kajeellaa adda addaa na keeysa kakkaafte ; bakka seerri hin jirretti diliin duutuu dha .
45007009	Bakka seerri hin jirretti ani jiraachaa tiin ture ; hogguu ajajni dhufe ammoo , diliin ni bayfatte .
45007010	Hogguus ani niin du'e ; ajajni gara jireenyatti nama geeysuuf ture , du'aatti kan na geeysu tahe .
45007011	Diliin ajajaan carraa arkattee ti na gowwoomsite , ajajuma keeysaaniis na ajjeefte .
45007012	Tahu illee , seerri qulqulluu dha , ajajni niis qulqulluu , qaceelaa fi gaarii dhaasi .
45007013	Eegasuu waanuma gaarii tu du'a anatti fide jechuu dhaa ree ? Kun waan tahuun malee miti . Ammoo diliin dilummatti akka beekamtuuf , waanuma gaarii tahe keeysaan du'a anatti fidde ; kuniis ajaja keeysaan diliin imalmaanaa malee akka dilooytuufi .
45007014	Seerri ruuhaanii akka tahe , nuti ni beeyna , ani ammoo nama jasadaa kan dilii jalatti gabrummaaf dabarfamee kannamee dha .
45007015	Ani waanumaan dalaguu huu hin beeku ; waaniin silaa dalaguu barbaadu , hin dalagu , waaniin jibbuun dalaga malee .
45007016	Ani waaniin dalaguu hin feene , kaniin dalagu yooniin tahe , seerri gaarii tahuu isaa niin fudhadha .
45007017	Akkana taanaan , anaa miti kan kana hojjatu , ammoo dilii na keeysa jirtuu tu tana hojjata malee .
45007018	Wanni gaariin takka illeen , ana keeysa yookiin namummaa kiyya kan jasadaa keeysa akka hin jirre niin beeka ; ani waan gaarii dalaguu odumaan jaaladhuu , san dalaguu hin dandayu .
45007019	Wanniniin ani dalagu , waan gaarii taniin ani dalaguu fedhu miti ; waan hamtuu tanumaan ani hin feeneen irra deddeebi'ee isuma dalaga .
45007020	Eegasuu , ani waaniin dalaguu hin feene , kaniin dalaguu yoon tahe , kan dalagu ana tahuun haftee , dilii ana keeysa jirtuu tu tana dalaga jechuu dha .
45007021	Seera haala akkanaa tu natti calaqqisa ; kunoo waytumaan waan gaarii dalaguu barbaadu , waan hamtuu tu na afaan bu'a .
45007022	Ani , keeysa namummaa koo tii tiin , seera Rabbitti niin gammada .
45007023	Haa tahu malee , seera biraa ammoo dhagna qaama kiyyaa keeysatti kan hojjatuu tu natti mullata ; kuniis seera sammuun tiyya fudhatte wajjiin wal lola ; lola kanaaniis seera dilii , kan dhagna qaama kiyyaa keeysatti hojjachaa jiru jalatti na oggolchiisa .
45007024	Ani nama gadi-galoo akkami , jasada du'aa kana harkaa eenyuutu dirmatee na baasa ?
45007025	Karaa Gooftaa keenya Yesuus Kiristoosiin , dirmaatee du'aa harkaa waan nu baaseef , Rabbiif galanni haa tahu ! Akka haala jireenya ammaatti , ani ifii kiyyaa yaada kiyyaan seera Rabbii tiif niin oggola ; namummaa jasada kiyyaa tiin ammoo , seera dilii tiifiin oggola .
45008001	Eegasuu amma warra Yesuus Kiristoositti amananii jiraatan irratti yakki muramu tokko illeen hin jiru .
45008002	Seerri Ruuhaa kan karaa Yesuus Kiristoos nama jiraachisu , seera dilii kan du'atti nama geeysu jalaa na baasee ti jira .
45008003	Sababa jasada namaa tiif jecha , seerri hojii isaa hojjachuu waan dadhabeef , Rabbi Ilma isaa bifa jasada dilaawaatti aarsaa diliif dhihaatu godhee ti ergee ; akkasitti inni dilii jasada dilaawaa keeysatti itti farade .
45008004	Haqni seerri nu gaafatu , nuti warra akka fedha ruuhaatti malee , akka fedha jasadaatti hin jiraanne keeysatti , akka raawwatamuuf Rabbiin kana godhe .
45008005	Warri akka fedha jasadaatti jiraatan , yaada isaanii fedha jasadaa irratti bu'uranii ti jiru ; warri akka fedha ruuhaatti jiraatan ammoo , waan ruuhaa ti yaadu .
45008006	Yaadni fedha jasadaa du'a fida ; yaadni fedha ruuhaa ammoo , jireenyaa fi nagaya kanna .
45008007	Akka fedha jasadaatti yaaduun adawwii Rabbii ti nama godha ; yaadni akkasii seera Rabbii tiif if hin oggolchu , isaaf ajajamuus hin dandayu .
45008008	Warri akka fedha jasadaatti jiraatan , Rabbi gammachiisuu hin dandayan .
45008009	Ruuhaan Rabbii yoo dhugumaan isin keeysa jiraate , isin akka fedha ruuhaatti malee akka fedha jasadaatti hin jiraattan ; namni ruuhaa Kiristoos if keeysaa hin qabne , kan Kiristoosii miti .
45008010	Kiristoos ammoo isin keeysa yoo jiraate , jasadni keeysan sababa dilii tiif jecha du'aa yoo tahe illee , sababa qaceelummaa tiif Ruuhaan isiniif jireenya taha .
45008011	Ruuhaan Rabbii , kan Yesuus warra du'an keeysaa kaase , isin keeysa yoo jiraate , inni Kiristoos warra du'an keeysaa kaase , ruuhaa isaa kan isin keeysa jiraatuun , jasada keeysan kan du'uus ammaas ni jiraachisa .
45008012	Eegasuu yaa obboleeyyan koo , dirqama raawwachuun nu irra jiru jala yoo jiraanne illee , akka fedha jasadaatti jiraachuuf isaaf ajajamuun nu irra hin jiru .
45008013	Akka fedha jasadaatti yoo jiraattan , du'uun keeysan beekamaa dha , ruuhaan hojii namummaa teeysan tan jasadaa yoo ajjeeftan ammoo ni jiraattu .
45008014	Warri Ruuhaa Rabbii tiin geggeeyfaman hundinuu ilmaan Rabbii ti .
45008015	Ruuhaan isin fudhattan ruuhaa ilmaan isin godhu malee , ruuhaa gabrummaa kan sodaa jalatti isin deebisuu miti ; ruuhaa kanaaniis , “ Yaa Abbaa ” jennee ti Rabbi yaammanna .
45008016	Nuti joollee Rabbii akka taane , Ruuhaan Rabbii , ruuhaa keenyaan wajjiin ragaa dha baha .
45008017	Nuti joollee Rabbii eega taane , warra eeyba dhaallu taana ; warra Rabbi dhaalu , Kiristoos wajjiiniis warra dhaalu . Yoo nuti dararama isaa wajjiin hirmaanne , durrii ulfina isaattiis ni hirmaanna .
45008018	Dararamni keenya kan ammaa kun , ulfina nuuf mullifamuuf taa'u wajjiin walitti qixxeeysuu , waan hin mallettiin lakkaawa .
45008019	Uumamni hundinuu , mullifamuu joollee Rabbii , hawwii hedduun eeggachaa ti jiru .
45008020	Uumamni waan gatii hin qabne akka tahu godhamee ti jira ; akkana tahuu , ifii isaa tii filatee odoo hin tahin , ammoo isuma isa uumee tu akkas isa godhe ; haa tahu malee , akkas tahuun isaa abdii qaba ture .
45008021	Uumamni mataan isaa tuu , dirqama tortoruu jalaa bilisa ni baha ; kuniis gara ulfina bilisummaa joollee Rabbitti isa geeysa .
45008022	Uumamni hundinuu hanga ammaatti akka ittanuu fi akka cimiimfatu ni beeyna .
45008023	Uumama qofa odoo hin tahin , nuti warri angafa firii Ruuhaa Rabbii qabnuus , ilmummaatti guddifachifamuu fi , furamuu jasadaa keenyaa hawwii dhaan hogguu eeggannu , garaa keenya keeysatti ni gururiina .
45008024	Nuti abdii dhaan fayyine ; abdiin ijatti mullattu ammoo abdii miti ; namni waan duruun fudhatee harkaa qabu ni abdataa ?
45008025	Wanta ijaan hin agarre yoo abdanne ammoo obsaan eegganna .
45008026	Ruuhaaniis ammaas akkuma kanatti dadhabbii teenya nu gargaara ; nuti akkamitti kadhachuun akka nu irra jiru hin beeynu ; ruuhaan ammoo aadmaya isaa tiin , haala namni jechaan mullisuu hin dandeenyeen nuuf maganfata .
45008027	Ruuhaan akka fedhii Rabbitti warra isaaf qulqullaawaniif ni maganfata ; Rabbi kan garaa namaa xiinxalu ammoo , yaada Ruuhaa ni beeka .
45008028	Rabbi warra isa jaalataniif , kanneen akka akeeka isaattiis yaamamaniif , waan hundumaa huu gaaritti , akka isaaniif jijjiiru ni beeyna .
45008029	Warra duraan dursee beekumsa isaa tiin filate , Ilma isaa kan obboleeyyan hedduu jiddutti angafa tahuuf taa'utti akka fakkeeyfamaniif isaan herregee ti jira .
45008030	Warra duraan herregees ammaas ni yaame ; warra yaamees ammaas qaceelota isaan godhe ; warra qaceelota godhees ammaas ulfinaan isaan gahee ti jira .
45008031	Waan kanneen akkamitti ilaalla ? Yoo Rabbi nu wajjiin dhaabbate , eenyuu tu nu irratti ka'uu dandaya ?
45008032	Rabbi kan Ilma isaa , odoo hin mararfatin hunduma keenyaaf jecha dabarsee kanne , waanuma hundumaa ammaas Ilma isaa wajjiin bilaashumatti nuuf hin kannuu ree ?
45008033	Rabbi , kan nama akka balleeysaa hin qabnetti lakkaawe eega tahee fuu , warra Rabbi filate eenyuu tu kasasuu dandaya ree ?
45008034	Yesuus Kiristoosi kan du'ee , du'a keeysaa hiis kaafame ; inni gara harka mirga Rabbitti arkamee ti , mirkaniin Rabbi nuuf maganfachuu irra jiraa , eenyu ree kan yakka muru ?
45008035	Jaalala Kiristoos irraa eenyuu tu gargar nu baasa ? Rakkina yookiin cinqii dha , reebamuu dha , beela yookiin daaruu dha , gaaga'amaa yookiin habaleen gargar nu baasuu dandayuu ree ?
45008036	“ Sababa kee tiif jecha nuti guyyuu ni ajjeefamna , akka hoolota qalamuuf yaafamanitti lakkaawamnee ti jirra ” kan jedhu Kitaaba keeysatti barreeyfamee ti jira .
45008037	Waan nu irra gayan kanneen hundumaa irratti ammoo , karaa isa nu jaalate keeysaan , moohuu irra caalaa dha arkanna .
45008038	Du'a taatee jireenyi , maleeykoota yookiin warri bantii samii keeysatti amrii qaban , wanni amma jiruu fi kanneen dhufaa jiruus hundinuu , humniti takka illeen jaalala Rabbii ti irraa gargar akka nu hin baafne , ani niin beeka .
45008039	Ol fageenyinii fi gadi fageenyi niis , uumama keeysaa wanni biraa tokko illeenuu , jaalala Rabbii tan karaa Gooftaa keenyaa Kiristoos Yesuusiin nuuf dhufte irraa , dandayee akka gargar nu hin baafne ani mirkaneeyfadhe .
45009001	Ani Kiristoos keeysaan dhugaa dhaan dubbadha , hin kijibu ; xalaliin tiyyaas Ruuhal Qudus wajjiin taatee ti ragaa anaaf baati .
45009002	Garaa kiyya keeysaa gadda ulfaataan qaba ; ammaas gaddi kuniis kan odoon gargar hin kutin na laaleysuu dha .
45009003	Waan isaan gargaaru silaa tahee , bakka obboleeyyan kiyyaa , warra foonii fi dhiiga kiyya tahaniif jecha , ani mataan koo Kiristoos irraa gargar kutamee odoon abaaramee illee niin jaaladhaan ture .
45009004	Isaan ummata Israa'eli ; ilmummaan , durriin isaa , irbuuwwaniis , seerri kannamuus , Rabbi ibaaduuniis , ammaas warra abdiin adda addaa kannameefi .
45009005	Isaan ilmaan abbootii angafoota shanyii Yihudaa ti ; akka namummaa isaattiis Kiristoos asara isaanii keeysaa dhalate . Rabbi kan hundumaa gararraa jiru bara baraaf haa galateeyfamu ! Aammiin .
45009006	Tana jechuun , Qoowlii Rabbii tu bakka hanqate jechuu miti ; haa tahu malee , dhalootaan Israa'el warri tahan hundinuu , Israa'el dhugaa tii miti .
45009007	Asara Abrahaam namni tahe hundinuu joollee Abrahaami jechuu miti ; haa tahu malee , “ Yisihaaq keeysaani shanyiin siif lakkaawamti ” jedhamee ti jira .
45009008	Tana jechuun , asara namummaa foonii tahanii dhalachuun , joollee Rabbii nama hin godhu , ammoo warra abdii Rabbii tiin dhalatee tu , shanyii dhugaatti lakkaawama jechuu dha .
45009009	Abdichi niis , “ Wayta herregame sanitti deebi'ee niin dhufa , Saaraaniis ilma deeysee ti na eeydi ” kan jedhu ture .
45009010	Tana qofaa miti , Ribqaan joollee lamaan namticha Yisihaaq jedhamu abbaa keenya tokko irraa ulfooyte .
45009011	Joolleen sun odoo hin dhalatin dura , ammaas hamaa fi gaariis odoo hin godhin , akeekni filannaa isaa dhaabbataa haa tahuuf jecha ,
45009012	“ Inni angafni isa quxisuu dha kaadama ” jedhamee haadha isaanitti himamee ti ture . Akkana tahuun , filannaan sirna Rabbitti malee , haala gocha namaa tiin akka hin taane beeysisuu fi .
45009013	Akkuma Kitaabatti barreeyfamee jiru , “ Ani Yaaqoob niin jaaladhe , Esaawu ammoo niin jibbe ” jedha .
45009014	Eegasuu maal haa jennu ree ? Rabbi haqaan hin dalagu jechuu dhaa ? LLakkii , kun tahuu hin dandayu
45009015	Inni Musee dhaanuu , “ Namaan rahamata godhuuf rahamataan godhaafi , namaan garaa laafeef garaan laafaafi ” jedha .
45009016	Kana waan taheef , akka rahamata Rabbitti malee , akka fedha yookiin tattaafii namaattii miti .
45009017	Barreeyfamni Qulqulluun Fara'ooniin , “ Ani maqaan kiyya lafa hundumaa irratti akka beekamuuf jechaan , humna tiyya si irratti agarsiisuufiin si kaase ” jedhaani .
45009018	Eegasuu inni nama fedheef rahamata ni godha , nama fedhees mata-jabeeysa ni godha .
45009019	As irratti ati , “ Eegasuu Rabbi , maaliif balleeysaa nama irra barbaada ree ? Fedhii isaa tiin ammoo eenyuu tu mormuu dandaya ? ” anaan ni jetta taha .
45009020	Ammoo ati yaa namana ! Ati eenyu kan Rabbi jala deebifattu ? Wanti harka namaa tiin tolfamte takka namticha tolcheen , “ Maaliif akkana gootee na tolchite ? ” ni jettiinii ?
45009021	Namni suphee irraa waa tolchu tokko , suphee takka irraa , meeshaa faayaa , ammaas suphuma sani irraa meeshaa waan gad-galoof taatu tolchuuf mirga qabaa mitii ?
45009022	Haala kanaan Rabbiin lola isaa agarsiisuu fi humna isaa tiis beeysisuu yoo barbaade , warra meeshaa lolaa tahanii badiif qophaawan kanneeniif , hedduu dha dandayee obseefi .
45009023	Akkasumatti namoota meeshaa rahamataa akka tahaniif , kanneen duraan dursee ulfinaaf qopheeyse irratti , badhaadhummaa ulfina isaa mullisuu dha barbaade .
45009024	Nuti warri inni nu yaame ; ummata Yihudaa qofa irraa odoon tahin , saboota qomoo Israa'el hin tahin keeysaa hiis yaamamnee ti jirra .
45009025	Inni Kitaaba Hose'aa keeysatti , “ Warra ummata kiyya hin tahiniin , ummata kiyya jedhee tiin yaama ; tan hin jaalataminiis ‘ Jaalatamtuu tiyya ’ jedhee tiin yaama .
45009026	Bakkuma , ‘ Isin ummata kiyyaa miti ’ jedhamee itti himametti , bakkuma sanitti isaan ‘ Ilmaan Rabbii Jiraataa ’ jedhamanii ni yaamamu ” jedha .
45009027	Isaayyaas ammoo waa'ee Israa'eliif : “ Lakkooysi joollee Israa'el , akka cirracha bahar qarqaraa yoo hoddomaate illee , isaan keeysaa hambaa isaanii qofaa tu najaa baha .
45009028	Gooytaan firdii isaa hatattamaan addunyaa irratti ni raawwata ” jedhee ti labsa .
45009029	Akkuma Isaayyaas duraan dursee dubbate sanitti , “ Gooftaan hundumaa dandayu joollee odoo waan nuuf hin hambisin taatee , silaa nuti akka Sodoom taanee , Gomoraas fakkaannee ti turre ” jedhe .
45009030	Eegasuu amma maal haa jennu ree ? Sabni qomoo Israa'el hin tahin fardii qaceelummaa duukaa odoo hin bu'in , qaceelummaa arkatanii ti jiru ; qaceelummaan tuniis tan amantii keeysaan taatee dha .
45009031	Ummanni Israa'el kanneen seera qaceelota isaan godhu duukaa bu'uuf tattaafatan illeen , isa raawwachuu bira hin geenye .
45009032	Maaliif hanqatan ? Isaan amantii keeysaan odoo hin tahin , akka waan qaceelummaan hojii keeysaan arkamtutti waan itti tattaafataniif jechaaf , isa bira gahuu hanqatan ; isaan dhagaa gufannaa kan tahe , Kiristoos irratti gufatan .
45009033	Akkuma Kitaaba keeysatti barreeyfame , “ Kunoo ani dhagaa gufannaa siibaa nama kuffisuus Xiyoon keeysa niin kaaya , namni isatti amanu ammoo hin qaanfatu ” jedhe .
45010001	Yaa obboleeyyan koo ! Hawwiin garaa kiyyaa tii fi kadhanniniin ani gara Rabbitti isaaniif jecha godhu , akka ummanni Israa'el najaa baafamuufi .
45010002	Isaan Rabbiif akka hubboo qaban ani ragaa niin bahaaf ; haa tahu malee , hubboon isaanii akka hubannaa dhugaattii miti .
45010003	Qaceelummaa Rabbiin kannu wallaalanii , qaceelummaa mataa isaanii dhaabbachuu yaaluu dhaan , qaceelummaa Rabbi namaaf kannuuf if hin oggolchiifne .
45010004	Kiristoos , nama isatti amanu hundumaa fuu , qaceelummaa lakkooysisuuf jecha , kaatimaa seerichaa ti tahe .
45010005	Museen waa'ee qaceelummaa seera keeysaa arkamtu laalchisuun , “ Namtichi waan seerri ajaju godhu , ittiin ni jiraata ” jedhee barreeysee ti jira .
45010006	Qaceelummaan amantii keeysaan arkamtu ammoo , “ Kiristoos gadi fiduuf , ‘ Eenyuu tu gara samitti ol baha ? ’
45010007	Yookiin ammoo , Kiristoos warra du'an keeysaa ol baasuuf , ‘ Eenyuu tu hunquuftutti gadi bu'a ? ’ jettee qalbii tee keeysatti hin yaadin ! ” jedhe .
45010008	Eegasuu maal jedha ree ? “ Qoowlichi sitti dhihoo dha ; afaan kee keeysaa fi ammaas , qalbii tee keeysaas ni jira ” jedha ; kuniis qoowlii amantii dhaa tanuma nuti lallabnu jechuu dha .
45010009	Yesuus “ Gooftaa dha ” jettee afaan kee tiin yoo ragaa baate , Rabbi du'aa akka isa kaasees ammaas qalbii tee tiin yoo amante , najaa dha baata .
45010010	Namni qalbii isaa tiin amanuu dhaan qaceelaa taha , afaan isaa tiiniis ragaa bahuu dhaan najaa baha .
45010011	Kitaaba keeysatti , “ Namni isatti amanu hundinuu if hin qaanfachiifamu ” jedha .
45010012	Kana irratti Yihudaa tii fi saba biraa jiddutti garaagarummaan hin jiru ; inni kunoo Gooftaa nama hundumaa ti , warra isa yaammatan hundumaafiis badhaadhummaa isaa irraa ni arjoomaafi .
45010013	Barreeyfamni Qulqulluun , “ Namni maqaa Gooytaa yaammatu hundinuu najaa dha baha ” jedha .
45010014	Namoonni ammoo , isa itti hin amanin akkamitti yaammachuu dandayu ree ? Akkamitti kan waa'ee isaa dhagayanii hin beeynettiis amanu ? Nama isaanitti lallabu odoo hin qabaatin , akkamitti waa'ee isaa dhagayu ree ?
45010015	Namoonni niis odoo hin ergamin , akkamitti lallabu ? “ Faanti warra Oduu Gammachuu dhaa fidanii dhufanii akkamitti babbareedaa dha ! ” kan jedhu barreeyfamee ti jira .
45010016	Warri Wangeela dhagayan hundinuu amanan jechuu dhaa miti ; Isaayyaas , “ Yaa Gooytaa , eenyuu tu ergaa teenya amane ree ? ” jedha .
45010017	Eegasuu amantiin ergaa dhagayuu irraa dhufti , ergaan tuniis Qoowlii Kiristoos irraa hi dhufti .
45010018	Haa tahuu malee gaaffiiniin ani qabu , isaan dhugumaan tana hin dhageenyee ? tan jettuu dha . Dhagayuun isaanii mamii takka illee hin qabu . Barreeyfamni Qulqulluun , “ Sagaleen isaanii bakka hundumaa wal geeyse , dubbiin isaanii tiis hanga daangaa biyya addunyaatti dheeyxe ” jedha .
45010019	Ammaas deebi'ee ummanni Israa'eluu , waan dhagaye hin hubannee tahaa ? jedhee tiin gaafadha . Rabbi duraan dursee ti , “ Warra qomoo Israa'el hin tahinitti akka hinaaftaniin isin godha , saba wallaalaaniis akka isin aartaniin isin godha ” jechuun karaa Musee tiin dubbatee ti jira .
45010020	Akkasumatti ammaas : “ Warra ana hin barbaadiniifiin arkame , warra ana hin iyyaafatiniifiin mulladhee jira ” jechuu dhaan Isaayyaas zaahiritti dubbatee ti jira .
45010021	Ummata Israa'el laalchisuun ammoo , “ ‘ Guyyaa guutuu harka kiyya gara ummata ajajamuu didee anaan mormutti , achi diriirsee tiin jira ’ jedhee ti dubbate ” jedha .
45011001	Gaaffiin tiyya , eegasuu Rabbi ummata isaa if irraa achi dhiibee ? tan jettuu dha . Kun waan tahuun hin malle ! Ani mataan koo tuu nama Israa'eli , asara Abrahaam keeysaa gosa Beniyaami .
45011002	Rabbi ummata isaa warra duraan dursee beekumsa isaa tiin filate if irraa achi hin darbine ; Eliyaas , ummata Israa'el irratti Rabbi kadhachaa akka ture , waan Kitaabni jedhu ni beeytanii mitii ?
45011003	Inni kunoo , “ Yaa Gooytaa ! Isaan nabiyyoota kee ajjeesanii ti jiru ; bakkeewwan aarsaa tee tii tiis diiganii ti jiru ; ana qofaa tu irraa hafe , isaan lubbuma tiyyaa huu balleeysuu dha barbaadu ” jedhe .
45011004	Jawaabni Rabbi isaaf deebise ammoo maal ture ? “ Ani namoota Ba'aaliif jilbiifatanii hin sagadin kuma torba hambifadhee tiin jira ” kan jedhu ture .
45011005	Zamana ammaa kana keeysattiis , akkasumatti hambaan warra ni'imaan filatamanii haftee ti jirti .
45011006	Filatamuun isaanii eega ni'imaa Rabbii tiin taatee fuu , hojii isaanii tiin tahuun waan hin dandayamne ; akkana tahuu baannaan ni'imaanuu ni'imaa tahuu hin dandeeysu !
45011007	Eegasuu maal tahinna laata ? Ummanni Israa'el waan barbaade arkachuu dadhabe ; isaan keeysaa hangi filataman arkatanii ti jiru ; warri hafan ammoo hadoodanii ti manduusawan .
45011008	Akkuma Kitaaba keeysatti barreeyfamee jirutti , “ Rabbi ruuhaa isaan muuseeysu itti kanne , hanga arraatti illee ija arkuu hin dandeenyee fi ammaas gurra dhagayuu hin dandeenye qabu ” .
45011009	Daawwidiis ammaas akkana jedha , “ Gabateen isaan irratti nyaatan , furgaasaa fi hillima , gufuu kufiftuu fi adaba isaanii itti haa tahu ;
45011010	akka isaan hin agarre ijji isaanii cillim haa taatu , duydi isaanii tiis umrii isaanii guutuu haa goollawu ” jedha .
45011011	Eegasuu gaaffiin tiyya , isaan kufanii hafuuf gufatanii laata ? Lakkii , tun waan tahuun hin malle ; haa tahu malee , ammoo badii isaan dalaganiini , najaanni saba qomoo Israa'el hin tahiniif dhufe . Kuniis ummata Israa'el hinaafsisuuf jecha godhame .
45011012	Balleeysaan isaanii ummata biyya addunyaa eeyba eega badhaafte , ammaas hoonga'uun isaanii tiis saba qomoo Israa'el hin tahiniif eeyba eega arjoomte , eegasuu Israa'el hundinuu deebi'anii arkamuun ammoo hammam takka irra caalchisee eeyba taha !
45011013	Ani amma isin warra ummata saba Israa'el hin tahinittiin dubbadha ; ani saba qomoo Israa'el hin tahiniif ergamaa waaniin taheef , hujii tiyya tanaaf kabajaa guddoon qaba .
45011014	Tanaan rahimman kiyya Yihudoota hinaafsisee , isaan keeysaa muraasa illee yoo tahe najaa baasuufiin carraaqa .
45011015	Fudhatama dhabuun isaanii ummata biyya addunyaa tiif araara eega taate , fudhatama arkachuun isaanii ammoo , du'a keeysaa jireenyatti bahu jechuu malee , waan biraa maal tahinna ree ?
45011016	Qooshaa irraa hangi tokko fuudhamee akka ashiita dura gahutti Rabbiif yoo irraa qodhame , eegasuu qooshaan san hundinuu qulqulluu taati ; hiddi muka tokkoo tiis qulqulluu yoo tahe , dameeleen muka sanii tiis qulqullu .
45011017	Ammoo dameelee san keeysaa hangi tokko irraa caphnaan , ati kan akka damee ejersa diidaa taate , soora mukni ejersaa sun qabu irraa hirmaachuuf , bakka dameelee caphanii buutee itti fayyifamtee ti jirta .
45011018	Dameelee san irratti if hin dhaadatin ! Yoo if dhaadatte ammoo , hiddaa tu qabee siin dhaabbata malee , ati hidda akka hin qabin yaadadhu !
45011019	Ati ammoo , “ Akkaan ani bakka isaaniititti fayyifamuuf jecha , dameeleen sun irraa caccaphan ” ni jettaa huu taha .
45011020	Dhuga baanta ; isaan amantii-dhabuu isaanii tiif irraa caccaphan . Ati ammoo amantii-qabaachuu kee tiin jabaattee dhaabbatta ; kanaafiis naamusaan if eeggadhu malee , hin dhaytaawin .
45011021	Rabbi , dameelee kanneen somayyoo mukaa irraa mayranii fuu kan hin hilin yoo tahe , siifiis waa kan hiluu miti .
45011022	Kanaaf jecha , gaarummaa fi shiddaa Rabbi qabuus hubadhu ! Warra kufan irratti shiddaa hamtuu dha qaba , siif ammoo gaarummaa dha qaba ; kuniis ati gaarummaa isaa keeysatti jabaattee yoo jiraatte qofa ; kanaa achi atiis ammaas somayyoo irraa ni muramta .
45011023	Ammaas jarri kaan illeen amantii-dhabuu isaanii irratti yoo rincicuu baatan , bakka isaanitti deebifamanii ni fayyifamu ; Rabbi ammaas isaan deebisee irratti fayyisuuf dandayyii ni qaba .
45011024	Atuu damee ejersa diidaa irraa muramte taatee , somayyoo ejersa qe'ee kan aslii uumama kee ti irraa adda tahetti eega ayyifamte , irrattuu dameeleen ejersa sanii deebi'anii somayyoo isaanii irratti fayyifamuun hangam takka irra sablata !
45011025	Yaa obboleeyyan koo , beekaan numa jettanii akka hin dhaytooyne , hiccitii dhugaa tana akka beeytaniin barbaada ! Hiccitiin tuniis , mata-jabinni ummata Israa'el keeysaa hanga tokko irratti dhufuu isaa ti , kuniis wanni taheef , hanga sabni qomoo Israa'el hin tahin adadni guutuun isaanii ummata isaatti dabalamu qofaafi malee , mata-jabinni kun isaan irratti hin hafu .
45011026	Ammaas haaluma kanatti ummanni Israa'eliis guutumatti naja baha jechu ; Barreeyfamni Qulqulluun , “ Naja-baasoon , Xiyoon irraa dhufa , Rabbi-dhablummaas , shanyii Yaaqoob keeysaa ni dhabamsiisa ”
45011027	Akkasumatti ammaas , “ Waytaan ani dilii isaan irraa dhiqu irbuu tiyya tanaan isaaniif dhaaba ” jedha .
45011028	Oduu Gammachuu tuffachuu isaanii tiin , Yihudoonni sababa keeysaniif jecha akka diina Rabbitti laalamu ; haa tahu malee ammoo , akkaataa haala filatamuu laalchisuun , sababii abbootii isaanii tiif jecha , isaan warra Rabbi biratti jaalatamu .
45011029	Kannaan Rabbii tii fi ammaas waamichi isaa tiis hin jijjiiraman .
45011030	Isin kanaan dura Rabbiif ajajamuu diddanii ti turtan ; amma ammoo Yihudoonni ajajamuu waan didaniif jecha , araarri Rabbii isiniif kanname .
45011031	Akkasumatti ammaas araara isin fudhattaniif jecha , isaan warri amma Rabbiif ajajamuu didaniis , akkuma keeysanitti araara akka arkataniifi .
45011032	Rabbi Banii Aadam hundumaaf araara kannuuf jecha , nama hunda ajaja-didduu jalatti oggolchiisee ti jira .
45011033	Badhaadhummaan araara Rabbii hangam takka ballaa dha ! Hikmaan isaa tii fi beekumsi isaa tiis hangam gadi fagaatu ! Akkaataa inni itti murtoo godhu , namni xiinxalee bira hin gahu ! Karaa isaa tiis namni faana dhawee hin hubatu !
45011034	Kitaaba keeysatti illee : “ Eenyuu tu yaada garaa Rabbii beeka ? Yookiin eenyuu tu isaaf gorsa kanne ?
45011035	Eenyuu tu duraan isaaf waa liqeeysee beeka ? Eenyuu tu mugoota deebisee isa kafalchiisa ? ” kan jedhu barreeyfamee ti jira .
45011036	Waa hallee huu Rabbiin uumaman ; wanti hundinuu isuma irraa hi ; isuma keeysaaniisi , ammaas isumaafi . Durriin ulfinaa bara baraaf isaaf haa taatu ! Aammiin !
45012001	Eegasuu yaa obboleeyyan koo , ni'imaa Rabbii tiif jecha namummaa qaama keeysanii , akka aarsaa jiraataatti , qulqulluu fi ammaas Rabbi duratti akka fudhatama qabu gootanii , akka dhiheeysitaniin isin gaafadha ; kuniis , ibaadaa Ruuhaanii teeysani .
45012002	Armaa achi , haala addunyaa dabartuu tanaa , fakkeenya godhattanii duukaa hin bu'inaa ! Qalbii haarayoomtu teeysaniin falka jijjiiramaa , hogguus fedhiin Rabbii maal akka taate , waan gaarii , fudhatamaa fi ammaas qulqulluu tahees , xiinxaltanii mirkaniin adda baafachuu dandeeysu .
45012003	Ni'imaa anaaf kannamteen , isin keeysaa nam tokko illeenuu yaadaan if irra hin dhawin jedhee tiin isinitti hima ; ammoo namuu tuu adduma addaan akkuma amantii isaaf kannamtetti if laaluun akka isa irra jirtutti haa yaaduu !
45012004	Nuti akka qaama tokko kan dhagni isaa hedduu ti ; dhagni qaamaa hundinuu ammoo hojii adda addaa ti qabu .
45012005	Akkasumatti ammaas nutiis nama hedduu taanu illee , Kiristoos keeysatti qaama tokko ; ammaas nuti dhaqna qaama walii ti .
45012006	Akkuma ni'imaa Rabbii tan nuuf kannamtetti , kannaa adda addaa ti qabna ; kannaan nama tokkoo raajii dubbachuu yoo tahe , akka amantichaan wal qiimutti itti haa kaadamuu .
45012007	Kannaan isaa hojii dhaan nama tajaajiluu yoo tahe , haa tajaajiluu ! Barsiisuu yoo tahe , akka gaaritti haa barsiisuu !
45012008	Kannaan isaa , nama gorsuu yoo tahe , gorsutti haa jabaatuu ! Inni namaaf waa kannu , garaa qulqulluun haa arjoomu ! Inni taligaa bulchaa qabu fardeeyfatee haa geggeeysu ! Namni namaaf hujii keeyraataa godhuus gammachuun haa dalaguu !
45012009	Jaalalti teeysan jaalala dhugaa haa taatu , waan hamtuu jibbaa , waan gaaritti jabaadhaa maxxanaa !
45012010	Jaalala obbolummaa tiin qaceellotti wal jaaladhaa ; wal kabajuu keeysan irratti walitti qotaa godhaa !
45012011	Hojii irratti hin dhibaawinaa ! Ruuhaa finiinaa qabaadhaa ! Gooftichaafiis if kannaa kaadamaa !
45012012	Abdii qabdanitti gammadaa ; rakkina obsaa ; Rabbi kadhachuttiis jabaadhaa !
45012013	Amantoota rakkatan gargaaruu keeysaa qooda qabaadhaa ! Keeysummoota simachuu fardeeyfadhaa baradhaa !
45012014	Warra isinitti roorrisan isin reeban eeybisaa , isaan eeybisaa malee hin abaarinaa !
45012015	Warra gammadanii wajjiin gammadaa ; warra booyanii wajjiiniis booyaa !
45012016	Wal tahaa wajjiin jiraadhaa ; isin ol if hin fuffuudhinaa , warra gadi qabamoo wajjiin jiraachuu baraa ! Nu malee beekaan hin jiru hin jedhinaa !
45012017	Namni sharrii yoo isin irratti hojjate , deebiftanii sharrii isa irratti hin hojjatinaa ! Akkasii mannaa , waan fuula nama hundumaa duratti fudhatamaa tahe godhuuf yaadaa !
45012018	Nama hundumaa wajjiin nagayaan jiraachuuf jecha , gama keeysaniin waan dandayamu hundumaa godhaa !
45012019	Yaa saahibban koo ! Hijaa bahuu hin baddinaa , lola Rabbii tiif bakka dhiisaa malee . Kitaaba keeysatti Rabbi Gooytaan , “ Hijaa baasuun tiyya , ani hojii namaa matuma isaa irrattiin deebisa ” jedhee dubbatee ti jira .
45012020	Bakka takkatti ammaas , “ Adawwiin tee yoo beeloyte nyaachisi , yoo dheebottees obaasi ! Kana godhuu kee tiin , sheenawee akka inni if qaanfatu isa goota ” jedhamee barreeyfamee ti jira .
45012021	Waan gaarii dhaan sharrii moohi malee , sharriin si hin moohatin !
45013001	Namni hundinuu , warra biyya bulchuuf amrii qabaniif , haa ajajamu ! Rabbi biraa yoo taate malee amrii qabaachuun hin dandayamu ; warra amrii irra jiraniis taanaan , Rabbumaa tu achi isaan kaaye .
45013002	Akana jechuun , namni warra amrii qaban kanaan morku , waan Rabbi ramadee kaayeen morka ; warri kanaan morkaniis firdii if irratti fidu .
45013003	Nama badii hojjatuuf malee , nama waan gaarii hojjatuuf , bulchaan biyyaa hin sodaachisu . Ati hoo , nama amrii qabu akka hin sodaanne ni barbaaddaa ? Eegasuu waan gaarii dalagi ! Akkasitti warra amrii qaban biraa galata ni arkatta .
45013004	Inni amrii qabu , si gargaaruuf jecha kaadamaa Rabbi biraa siif kanname . Ati waan hamtuu yoo dalayde ammoo , isa sodaadhu ! Inni nama badii dalagu irratti adaba Rabbii raawwachuuf malee , habalee itti kannamte san bilaashumatti hin hidhanne .
45013005	Eegasuu , namni lola Rabbii jalaa bahuuf qofaaf odoo hin tahin , xalalii ifii isaa tiif jechaa fuu , ajajamuun isa irra jira .
45013006	Isinuu tanumaaf jecha gibira baaftu , warri amrii qaban kuniis hogguu tuu tana raawwachuuf ramadamanii kaayamanii ti , Rabbiif dalaguu irra jiru .
45013007	Eegaa isaanuma hundumaa fuu , waan isaaniin male baasaafi ; kan gibira gaafatuuf gibira , kan qaraxa fuudhuuf qaraxa , kan sodaatamuu qabuuf sodaa , kan kabajamuu qabuufiis kabajaa godhaafi !
45013008	Jaalala waliif qabaachuu qofa malee , mugoota biraa if irraa hin qabaatinaa ! Namni ollaa isaa jaalatu waan seerri isa irraa barbaadu raawwate .
45013009	Ajajni , “ Hin ejjin , zinaa hin godhin , hin ajjeesin , hin hatin , waan namaa hin kajeelin ” jedha , ajajni warri hafan kaan hundinuu jechuma , “ Ollaa kee akka mataa keetitti jaaladhu ! ” jedhuuni walitti guduunfamu .
45013010	Namni jaalala qabu nama irratti hamtuu hin dalagu ; kanaaf nama jaalachuun , seeruma hunda raawwachuu jechuu dha .
45013011	Wayta dura amanne irra caalaa , amma guyyaan najaataa waan nutti dhihaateef jecha , waytiin tun tan itti hirriibaa dammaquun isin irra jiru tahuu beekaa !
45013012	Halkanichi deemee , bariisaan guyyichaa tiis dhihaattee ti jirti , eegasuu koottaa mee hojii dukkanaa if irraa darbinee , meeshaa lolaa kanneen ifa keeysa ittiin hojjatan haa hidhannuu !
45013013	Koottaa ammaas naamusaan akka warra ifa guyyaa keeysa jiraatutti malee , shoorarkeeysuun yookiin farshaanuun , zinaa fi ejjummaan yookiin gadi-dhiifamummaan , namaan loluun yookiin hinaaffaan jiraachuun nu irraa haa hafanii .
45013014	Gooftaa Yesuus Kiristoos uffadhaa malee , kajeellaa jasada namummaa raawwachuuf itti hin qalbisinaa !
45014001	Namoota amantitti dadhaboo tahan ifitti qabaa ! Isaan ifitti qabuun keeysan ammoo , yaada isaan fudhataniin falamuuf hin tahin .
45014002	Namni waa gargar baasee hubate tokko , waan hundumaa nyaachuu akka dandayu ni amana ; inni gargar baasee hubachuu dadhabe ammoo , kudra-mudraa qofa nyaata .
45014003	Namtichi soora hundumaa nyaatu , nama soora hundumaa hin nyaanne hin tuffatin ; namtichi soora hundumaa hin nyaannees nama nyaatu irratti hin faradin ! Rabbi isa ifitti simatee ti jira .
45014004	Ati eenyu , kaadamaa nama biraatitti kan firdii gootu ? Inni yoo dhaabbatees , yoo kufees gooftaa isaa tiifi ; haa tahu malee , Gooftaan isa jabeeysuu waan dandayuuf inni dhaabbachu dandaya .
45014005	Namni guyyaa tokko guyyoota kaan irra caalchisu ni jira ; inni kaan ammoo guyyoota hundumaa wal qixxetti ilaala . As irratti namayyuu akkuma xalalii isaatitti haa murteeyfatu !
45014006	Namtichi guyyaa tokko guyyaa kaan irra caalchisee kabaju gooftaa isaa tiifi ; inni soora hundumaa nyaatu , Rabbi waan galateeyfatuuf jecha , ulfina Gooftaa isaa tiif nyaata . Inni soora hundumaa hin nyaannees , kabajaa Gooftaa isaa tiif kannuuf jecha nyaachuu dhiisuun , Rabbiif galata galcha .
45014007	Nu keeysaa tokko illeen akeeka mataa isaa tiif jecha hin jiraatu ; ammaas tokko illeenuu akeeka mataa isaa tiif hin du'u .
45014008	Yoo jiraanne , akeeka Gooftaa tiin jiraanna , yoo duunees akeeka Gooftichaa tiin duuna ; eegasuu , jiraannuus duunuus nuti warruma Gooftichaa ti .
45014009	Kiristoos du'ee , deebi'ee jiraachuun isaa , inni Gooftaa warra du'anii tii fi kan warra jiranii tiis tahuu dhaafi .
45014010	Eegasuu ati maaliif obboleeysa kee ti irratti firdii goota ? Yookiin ati maaliif obboleeysa kee tuffatta ? Hundi keenyaa huu bar arshii firdii Rabbii dura dhaabbachuuf teenyaa !
45014011	Kitaaba keeysatti , “ ‘ Ani jiraataa dha ! Jilbi hundinuu anaafi jilbiiffata , arrabni hundi niis Rabbiif hamdii galchuuf taa'u ’ jedha Gooytaan ” kan jedhu barreeyfamee ti jira .
45014012	Eegaa hundi keenyaa huu matuma matatti , waan dalayneef gabaasa Rabbitti dhiheeysuuf teenya .
45014013	Eegasuu mee wali irratti firdii godhuu irraa if haa qusannuu ; ammoo gufuu obboleeysa keeysan dura keeysanii , karaa Rabbi irraa akka gonkumaa isa hin gufachiifne murteeyfadhaa .
45014014	Ani amantiin , Gooftaa Yesuus keeysa jiraadhee , wanni takka illeenuu uumama isii irra najisa akka hin tahin , hubadhee tiin jira ; haa tahu malee namticha wanti tun najisa jedhee amaneef , isaaf najisuma taati .
45014015	Nyaanni ati nyaattu xalalii obboleeysa kee tii yoo miidhe , jaalalaan jiraachuun tee tuu hafte ; wanni ati nyaattuus , namticha Kiristoos du'eef tokko , turaab godhuuf sababa akka itti tahu hin godhin .
45014016	Haala kanatti wanni gaariin teeysan , maqaa hamaan akka kaafamtu itti hin dhiisinaa !
45014017	Mootummaan Rabbii , Ruuhal Qudusiin qaceelummaa , nagayaa fi gammachuu kannamu malee , waan nyaataa fi dhugaatii irratti rarra'uu miti .
45014018	Namni haala kanatti Kiristoos kaadamu Rabbi ni gammachiisa , namoota birattiis ni fudhatama .
45014019	Kanaaf jecha , koottaa mee waan nagaya fiduu fi jireenya walii wajjii jajjabeeysu haa goonuu !
45014020	Nyaataaf jettee hojii Rabbii hin diigin ; soorri hundinuu xaahara ; tahu illee ammoo , nyaata nama biraa gufachiisu nyaachuun dogongora .
45014021	Eegasuu foon nyaachuu dhabuun , daadhii inabaa dhuguu dhabuun , yookiin waanuma obboleeysa kee gufachiisu takka illee godhuu dhabuun gaarii dha .
45014022	Waan kanneen laalchisuun amantiin ati qabdu sii fi Rabbi jiddutti haa haftuu ! Namtichi waan hubatee fudhate takka irratti deebi'ee ifitti firdii hin goone , nama gammachuu qabu .
45014023	Namtichi shakkaa nyaatu ammoo , amantii dhaan waan hin fudhatiniif jecha firdii itti godhama ; wanni amantii dhaan hin dalagamin hundinuu dilii .
45015001	Nuti warri amantii irratti jajjaboo taane , dadhabbii warra dadhabootaa baadhachuu dha qabna malee , ifuma gammachiisuuf tattaafachuun nu irra hin jiru .
45015002	Nuti hundinuu matuma matatti nama waan gaariin gammachiisuu dhaan amantitti jajjabeeysuu tu nu irra jira .
45015003	Barreeyfama Qulqulluu keeysatti , “ Arrabni si arrabsan ana irra bu'e ” kan jedhuu tu Kiristoos irratti raawwatame malee , inni if hin gammachiifne .
45015004	Nuti obsaa fi jajjabina Barreeyfamni Qulqulluun nuuf kanneen abdii akka arkannuuf , wanti Kitaaba keeysatti barreeyfaman hundinuu nu barsiisuuf barreeyfaman .
45015005	Rabbi kan obsaa fi jajjabina namaaf kannu , isin warra Kiristoos Yesuus duukaa bu'aa jirtaniif ruuhaa tokkummaa akka qabaattan isin haa dandeeysisu .
45015006	Yaada tokkoo fi sagalee takkaan Rabbi , Abbaa Gooftaa keenyaa Yesuus Kiristoos akka galateeyfattan isin haa gargaaru !
45015007	Eegasuu akkuma Kiristoos isin simatetti , Rabbiif hamdiin akka galtuuf , isiniis wal simadhaa .
45015008	Kiristoos amanamummaa abdii Rabbiin abbootaaf kanne dhugoomsuuf jecha , kaadamaa warra seera dheeyna-qabaa eeganii tahuu isaa tiin isinitti hima .
45015009	Kanaas wanni godheef , saboonni qomoo Israa'el hin tahin , ni'imaa isaa tiif jecha Rabbiif ulfina akka kannaniifi . Akkuma Kitaaba keeysatti barreeyfamee jiru , “ Kanaaf jecha ani saba qomoo Israa'el hin tahin jiddutti siin galateeyfadha , maqaa kee tiis niin faarfadha ” jedha .
45015010	Ammaas : “ Isiniis sabni qomoo Israa'el hin tahin ummata isaa tiin wajjiin gammadaa ! ” jedhamee ti jira .
45015011	Ammaas kunoo , “ Isin sabni qomoo Israa'el hin tahin hundi keeysanuu Gooyticha galateeyfadhaa ! Ummanni hundi niis isa haa galateeyfatan ! ”
45015012	Isaayyaas ammaas itti dabalee , “ Hidda Issey keeysaa tokko ka'uuf deema , inni warra saba qomoo Israa'el hin tahin bulchuuf ni ka'a ; warri saba qomoo Israa'el hin tahin abdii isaanii isa irra ni kaayatu ” jedhe .
45015013	Humna Ruuhal Qudusiin abditti guddachaa akka deemtan , mee Rabbummaan abdii kannu , isatti amanuu keeysaniin gammachuu hundumaa fi nagayaaniis isin haa guutu !
45015014	Yaa obboleeyyan koo ! Ani ifii koo tii gaarummaa guutuu akka qabdan , beekumsa hundumaan akka guutamtan , wal gorsuu akka dandeeysan , shakkii takkaan maletti hubadhee tiin jira .
45015015	Ammoo , qafxii takka takka irratti , waan tokko tokko isinuma yaadachiisuuf jecha , ni'imaa Rabbi anaaf kanneen , gadi jabeeysee ija-jabinaan isiniif barreeysee tiin jira .
45015016	Ani saba qomoo Israa'el hin tahiniif kaadamaa Yesuus Kiristoos tahee , wangeela Oduu Gammachuu Rabbii tajaajilli lubummaa anatti kannamee ti jira ; akkasitti saba qomoo Israa'el hin tahin , akka aarsaatti Rabbiif dhiheeysuun koo , Ruuhal Qudusiin ququlleeyfamanii , akka fudhatama arkataniif jechaan tattaafadhee hojjadha .
45015017	Kanaaf jecha , Yesuus Kiristoos keeysaan , hojiin Rabbiif hojjadhu tanaan dhaadadhuuf , ani sababa gahaan qaba .
45015018	Kiristoos saba qomoo Israa'el hin tahin Rabbiif ajajamoo godhuuf jecha , waanuma inni anuma keeysaan raawwate dubbachuu qofaafiin ija jabaadha ; kanaas qoowlii dubbatamtee fi dalagaa dhaan raawwate .
45015019	Inni , humna milikkitootaa tii fi mu'ujizaa hedduun , ammaas humna Ruuhal Qudusiin kana raawwate . Akkasittiin Yerusaaleem irraa jalqabee irra naannawuu dhaan hanga Iliiriquumitti , wangeela Kiristoos guutumattiin lallabe .
45015020	Ani ammoo bu'ura namni biraa jalqabe irratti akkaan hin hojjanneef jechaan , bakka maqaan Kiristoos itti hin dhagayaminitti malee , Oduu Gammachuu akkaan hin lallabne , murtoo godhee tiin jira .
45015021	Akkuma Kitaaba keeysatti barreeyfame , “ Isaan warri takkaa waa'een isaa isaanitti hin himamin ni arku ; isaan warri takkaa waa'ee isaa hin dhagayiniis ni hubatu ” jedha .
45015022	Akkaan isin bira hin dhufne , wannummaan hedduu na ittisaa turee huu sababuma kana .
45015023	Amma ammoo naannawa kanneen keeysatti hojjachuuf , bakka hafte takka illee waaniin hin qabnee fi , ammaas dhufee isin arkuu dhaafiis , amata hedduu hawwaa waniin tureef jechaasi .
45015024	Akeekni kiyya , waytaan Isphaaniyaa dhaquuf achiin dabru isin arkee , hanga takka isin wajjiin gammadee , karaa kiyya irra akka na buuftaniin abdadha .
45015025	Amma ammoo kiristaanota achi jiraniif gargaarsa geeysuuf jechaan gara Yerusaaleem deemuu kiyya .
45015026	Warri Maqedooniyaa tii fi Akaayyaa dhaa , miskiinota amantoota Yerusaaleem jiran jiddutti arkamaniif , gammachuu dhaan waan tokkummaa isaanii mullisu arjoomanii ti jiru .
45015027	Isaan warri qomoo Israa'el hin tahin kun , fedhuma isaanii tiin kana godhan ; godhuuniis karaa tokkoon isaanuma irraa eegama ture ; eega warri Yihudootaa eeyba Ruuhaa Rabbi irraa arkatan saba qomoo Israa'el hin tahin wajjiin hirmaatan , sabni qomoo Israa'el hin tahiniis waan jireenya foonii tiif arkataniin warra Yihudootaa gargaaruun isaan irra jira .
45015028	Ani hojii tana raawwadhee , horii isaaniif walitti qabame saniis amanamummaa dhaan eegee ergaan itti kanne booda , karaa keeysan dabree Isphaaniyaa dhaquufiin deema .
45015029	Waytaan gara keeysan dhufu , guutummaa eeyba Kiristoosiin akkaan dhufu niin beeka .
45015030	Yaa obboleeyyan koo , Gooftaa keenya Yesuus Kiristoosiin , jaalala Ruuhal Qudus nuuf kanneeniis , isin anaa wajjiin fardeeyfattanii Rabbi akka anaaf maganfattaniifiin isin kadhadha .
45015031	Warra Kiristoositti hin amanne kanneen biyya Yihudaa keeysa jiran jalaa akka ana eewalu , ammaas gargaarsaan Yerusaaleem geeysu kanaas kiristaanonni gammachuun akka fudhataniis , Rabbi naaf kadhadhaa !
45015032	Ani akkasitti fedhii Rabbii yoo tahe gammachuun isin bira dhufee , ammaas isin wajjiin wal qunnamuu dhaan , yaada akka wal baanuun barbaada .
45015033	Rabbi Abbaan nagayaa , hunduma keeysaniin wajji haa tahu ! Aammiin !
45016001	Obboleeytii teenya Feebeen , tan gargaartuu waldaya kiristaanaa Kancheriyaa taatee kaadamtu saniin hadaraa isinitti kannadha .
45016002	Isiiniis tan Gooftaa waan taateef jecha , simannaa warra kiristaanaaf tahuun isii simaa ! Waan barbaachisu hundumaaniis isii gargaaraa ! Isiin namoota hedduuf ammaas anuma illee fuu gargaarsa tan gootee dha .
45016003	Hojii Kiristoos Yesuus keeysatti warra na wajjiin hirmaatan , Phiriskaa fi Aqiilaaf , nagaya kiyya naaf dhiheeysaa !
45016004	Isaan kunoo du'a irraa na eewaluuf jecha , warra morma isaanii tuu kannanii dha . Ani isaan niin galateeyfadha ; anuma qofa odoo hin tahin ammaas , waldayoonni kiristaanaa warri saboota qomoo Israa'el hin tahin hundi niis isaan ni galateeyfatu .
45016005	Waldicha mana isaanitti walitti qabamuttiis hadaraa , nagaya kiyya anaaf himaa ! Ephanexos saahibticha kiyya , warra Asiyaatti Kiristoositti amanan keeysaa angafa kan taheef , nagaya kiyya anaaf dhiheeysaa !
45016006	Maariyaam , dubartittii jabaattee isin kaadamtu saniif nagaya kiyya anaaf dhiheeysaa !
45016007	Andronikoosii fi Yuniyaas , rahimman kiyya , warra anaa wajjiin hidhamanii turaniif , nagaya kiyya naaf dhiheeysaa ! Isaan ergamoota keeysaa warra beekamo , ammaas warra anaan dura Kiristoositti amane .
45016008	Amphiliiyaaxos kan Gooftaa keeysaan saahiba kiyya taheefiis nagaya kiyya anaaf himaa !
45016009	Urbaanos namticha hojii Kiristoos irratti shariika kiyya taheef , Isxaakis saahiba kiyyaafiis nagaya kiyya naaf dhiheeysaa !
45016010	Apheles namticha fitinamee kan Kiristoos tahuun isaa beekame saniifiis nagaya kiyya anaaf dhiheeysaa ! Namoota haaskaa Arisxobulos keeysaa dhufanitti nagaya kiyya anaaf himaa !
45016011	Herodiyoon namticha fira kiyyaatti nagaya kiyya anaaf himaa ! Haaskaa Naarksos keeysaa warra Gooftatti amananiif nagaya kiyya anaaf dhiheeysaa !
45016012	Triifeenee fi Triifaasee warra hojii Gooftatti tattaafachaa jiranittiis nagaya kiyya anaaf himaa ! Pharsiis jaalatamtuu tan hojii Gooftatti hedduu carraayxeef nagaya kiyya anaaf dhiheeysaa !
45016013	Ruufoos kan hojii Gooftatti filatamee fi akkasumatti ammaas haadha isaa tan anaafiis haadha taatetti , nagaya kiyya anaaf himaa !
45016014	Asinkriixos , Filegoon , Hermees , Phaaxrobaas , Hermaasii fi kiristaanota isaan bira jiran hundumaaf nagaya kiyya anaaf dhiheeysaa !
45016015	Filologoosii fi Yuliyaatti , Neryoosii fi obboleeytii isaatti Olimphaasittiis , kiristaanota warra isaan bira jiran hundumaafiis nagaya kiyya anaaf dhiheeysaa !
45016016	Dhungoo qulqulluu obbolummaa tiin wal dhudhungadhaa ! Waldayoonni Kiristoos hundinuu nagaya isiniif dhaamu .
45016017	Yaa obboleeyyan koo ! Warra barsiisa isin fudhattaniin mormuu dhaan , yaada namootaa gargar baasanii , amantii irraa gufachiisan san akka irraa if eeydan cimsee tiin isinitti hima ; isaan kanneen irrumaa fagaadhaa !
45016018	Warri waan akkasii hojjatan kun garaa isaanii guuttachuuf hojjatu malee , Kiristoos Gooftaa keenyaafii miti ; isaan dubbii kijibaa tan gurra namaatti toltu , warra sharrii hin qabnetti odeeysuu dhaan ni gowwoomsu .
45016019	Namoonni hundinuu Wangeelaaf ajajamuu keeysan dhagayanii ti jiru ; kanaafiis ani waa'ee keeysaniif niin gammada . Waan gaariif hikmaa akka qabaattan , waan hamaaf ammoo yaada nassaba akka qabaattaniin barbaada .
45016020	Rabbi Abbaan nagayaa kunoo , dafee Sheeyxaana miila keeysan jalatti ni caccaphsa ; ni'imaan Gooftaa keenya Yesuus isiniin wajjiin haa taatu !
45016021	Ximotewoos shariikni kiyyaa fi ammaas firoottan kiyya Luukiyosii fi Yaason , Sosiiphaaxrosiis nagaya isiniif dhaamu .
45016022	Ani Xerxiwos ergaa tana barreeysuun kan gargaare , nagayaan isin gaafadha .
45016023	Gaayos , kan nuu fi namoota waldaya kiristaanaa kanaa hundumaa mana isaatti simatees , nagaya isiniif erga ; Erasxos inni horii qabduun mandarichaa , obboleeysi keenya Ku'arxosiis nagaya isiniif dhaamu . [
45016024	Ni'imaan Gooftaa keenyaa Yesuus Kiristoos hunduma keeysaniin wajjiin haa taatu ! Aammiin ! ]
45016025	Rabbi akka Wangeela kiyyaatti , ammaas Yesuus Kiristoos kan itti lallabametti , akka mullachuu hiccitii bara dheeraa jalqabee odoo hin dubbatamin turtettiis , amantitti isin jabeeysuu ni dandaya .
45016026	Amma ammoo hiccitiin sun zaahir baatee ti jirti ; akka Rabbi inni bara baraan jiraatu ajajettiis , gara amantitti , gara ajajamuttiis isaan geeysuuf kitaaba nabiyyootaa tiin saboota hundumatti beeysifamee ti jira .
45016027	Karaa Yesuus Kiristoosiin Rabbii tokkicha hikmaa qabuuf hamdiin bara baraan haa taatu ! Aammiin !
46001001	Ani Phaawulos fedhii Rabbii tiin ergamaa Kiristoos Yesuus tahuuf kaniin yaamame , Sostenees obboleeysa Ruuhaanii wajjiin ,
46001002	gara waldaya Rabbii tan magaalaa Qorontoos jirtuu , gara warra karaa Kiristoos Yesuus qulqulleeyfamanii , warra kanneen bakka adda addaatti maqaa Yesuus Kiristoos Gooftaa hunduma keenyaa yaammatan hundumaa wajjiin , qulqulloota tahuuf yaamamanitti tana barreeysuu kiyya .
46001003	Rabbi Abbaan keenya , Gooftaan keenya Yesuus Kiristoosiis ni'imaa fi nagayaas isiniif haa kannu !
46001004	Ni'imaan Rabbii Kiristoos Yesuusiin waan isiniif kannamteef jecha , ani wayta hundumaa sababa keeysaniif Rabbii kiyya niin galateeyfadha .
46001005	Isin karuma hundaanuu waan dubbattanii fi beekumsa hundaan Kiristoosiin taajirtanii ti jirtu .
46001006	Kuniis wanni nuti Kiristoosiif ragaa baaneef isin keeysatti hundeeyfamee ti jira .
46001007	Kanaaf , lammaffaa mullachuu Gooftaa keenyaa Yesuus Kiristoosii odoo eeggachaa jirtanii , kannaa Ruuhaa keeysaa takka illeen isinitti hin irrattu .
46001008	Guyyaa Gooftaa keenyaa Yesuus Kiristoos sanitti akka isin warra yakka hin qabne taataniif , Gooftaan hanga dhumaatti isin ni jajjabeeysa .
46001009	Rabbi , kan gara tokkummaa Ilma isaa Yesuus Kiristoos Gooftaa keenyaatti isin yaame , amanamaa dha .
46001010	Yaa obboleeyyan koo , isin hundinuu waan dubbattan irratti akka walii galtan , yaadaa fi akeekaaniis sirritti tokkooytanii gargar bahuun maleetti akka jiraattan , maqaa Gooftaa keenya Yesuus Kiristoosiiniin gorsa isiniif dhiheeysa .
46001011	Yaa obboleeyyan koo , wal dhabbiin akka isin jidduu jirtu , namoonni warra Klo'ee anatti himanii ti jiru .
46001012	Wal-dhabbiiniin ani baanuus , isin keeysaa tokko , “ Ani kan Phaawulos ! ” kaan , “ Ani kan Apholos ! ” kaan , “ Ani kan Keefaa ti ! ” kaan ammoo , “ Ani kan Kiristoos ! ” jechuu keeysani .
46001013	Kiristoosii tu gargar hiramee ? Phaawulos tu isiniif jecha fannifame moo ? Yookiin maqaa Phaawulositti cuuphamtanii ?
46001014	Kiriisphoosii fi Gaayos malee isin keeysaa nama biraa tokko illee bagaan hin cuuphin !
46001015	Akkana taanaan namni tokko illeenuu , “ Maqaa Phaawulositti cuuphamtan ” isiniin jechuu hin dandayu .
46001016	Haa tahu malee ammaas , Isxifaanaasii fi haaskaa isaa tiis cuuphee tiin jira ; jarreen kana malee , kan biraa kaniin cuuphe hin yaadadhu .
46001017	Kiristoos wangeela akkaan lallabuuf na erge malee , akkaan cuuphuuf ana hin ergine ; ani hikmaa hayyummaa namaa tiin hin lallabne ; kuniis Kiristoos fannoo irratti sablatee du'uun isaa gatii akka hin dhabneefi .
46001018	Waa'ee fannifamuu Kiristoos dubbachuun , warra karaa badiidhaa irra jiraniif gowwummaa dha ; nu warra najaa-bahuu irra jirruuf ammoo , inni humna Rabbii ti .
46001019	Barreeyfamni Qulqulluun , “ Hikmaa warra beeytotaa niin balleeysa , hubanna warra hubattootaa bakkaahiin darba ” jedha .
46001020	Namni beekaan eeysa jira ? Barsiisaan seeraa tiis eeysa jira ? Falaasafaan bara ammaa tiis eeysa jira ? Rabbi hikmaa biyya addunyaa tana , gowwummaa godhee ti jiraa mitii ?
46001021	Namoonni biyya addunyaa dhaa , beekumsa isaanii tiin , Rabbi hikmaa isaa keeysatti beekuu dadhabnaan , gowwummaa barsiisa nuti lallabnuu tiin warra amanan najaa baasuun Rabbi gammachiise .
46001022	Yihudoonni milikkitoota mu'ujizaa ti gaafatu , Giriigonni ammoo beekumsa barbaadu .
46001023	Nuti ammoo , Kiristoosuma fannifame lallabna ; kun ammoo warra Yihudootaatti gufuu dha , saboota kaan birattiis ammaas gowwummaa dha .
46001024	Nu warra Rabbiin yaameef ammoo , Yihudoota taanuus yookiin warra Giriigii , Kiristoos humna Rabbii ti , hikmaa Rabbii tiis .
46001025	Gowwummaan Rabbii tu beekumsa namaa irra caala , dadhabbiin Rabbii tiis jabina nama irra caalti .
46001026	Yaa obboleeyyan koo ! Isin wayta yaamamtan , namoota akkam akka taatan mee laalaa ! Akka yaada namaatti hedduun keeysan warra beekumsa qabdanii miti ; hedduun keeysan warra dhagayama qabdanii miti ; hedduun keeysaniis shanyii warra gurguddaa keeysaa hii miti .
46001027	Rabbi ammoo namoota bebbeekoo qaanfachiisuuf , waan biiyti addunyaa gowwatti lakkooytu filate ; Rabbi warra abbaa irree qaanfachiisuuf waan biiyti addunyaa dadhabatti lakkooytu filate .
46001028	Rabbi waan ni jira jedhamu dhabamsiisuuf , waan ni jira hin jedhamne , tan addunyaa biratti jibiritti lakkaawamtuu fi waan tuffatamaa dha filate .
46001029	Akkana waan taheef jecha , namni tokko illeenuu fuula Rabbii duratti if hin dhaadatin .
46001030	Yesuus Kiristoos keeysa jiraachuun keeysaniis waanuma Rabbi biraa tahe ; Rabbi Kiristoos hikmaa keenya nuuf godhe ; qaceelummaan , qulqullummaa fi naja-baasoo kan nuuf tahees isuma .
46001031	Kanaaf jecha , “ Namni if dhaadatu gocha Gooftaa Yesuusiin haa dhaadatu ! ” kan jedhu Kitaaba keeysatti barreeyfamee ti jira .
46002001	Yaa obboleeyyan koo ! Ani waytaan gara keeysan dhufe , hayyummaa dubbii tiin yookiin hikmaa dhaan namoota biraa irra caaluu dhaan , hiccitii Rabbii isinitti lallabaa hin dhufne .
46002002	Hangaan isin bira turees Yesuus Kiristoosuma , nuuf fannifame qofa malee , wanniniin beeku tan biraa , takka illeen akka hin jirre murteeyfadhee tiin ture .
46002003	Ani dadhabbiin , ammaas sodaa guddoo fi hollachuu dhaaniin gara keeysan dhufe .
46002004	Barsiisni kiyyaa fi lallabni kiyyaas , humni Ruuhaa Rabbii akka na keeysa jiru agarsiisu malee , dubbiin tiyyaas akka dubbii hayyuu namaatti tan nama harkiftu hin turre .
46002005	Kuniis wanni taheef , amantiin teeysan humna Rabbii irratti malee , akka beekumsa namaa irratti hin bu'uramneefi .
46002006	Haa tahu malee , beekumsa bara ammaa , yookiin beekumsa warra biyya addunyaa tana bulchuu , kan warra ifii fuu bakka hin qabnee kanaa odoo hin tahin , warra amantiin bilchaatan keeysatti ammoo , qoowlii hikmaa ti dubbanna .
46002007	Nuti qoowlii hiccitii hikmaa Rabbii tan dhooyfamtee turte san dubbanna ; hikmaan tuniis tan Rabbi uumamuu waytii tiin dura , ulfina isaa irraa nuti akka hirmaannuuf jecha , tan nuuf herregee dha .
46002008	Warra biyya addunyaa tana bulchan keeysaa tokko illeen isaanii tuu hikmaa tana hin beeyne ; odoo waan hubatan taate , Gooftaa durrii ulfinaa hin fannisan turan .
46002009	Kitaaba Qulqulluu keeysatti , “ Waani Rabbi warra isa jaalataniif qopheeyse , ijji namaa hin agarre , gurri namaa tiis hin dhageenye , yaadni namaa tiis bira hin geenye ” jedha .
46002010	Rabbi , Ruuhal Qudusiin tana nutti mullise ; Ruuhal Qudus taanaan waan hundumaa , yaada Rabbii kan gadi fagooti illee , xiinxalee bira ni gaha .
46002011	Waan yaada namaa keeysa jiru , ruuhaa namticha keeysa jiruu tu beeka malee , namni biraa beekuu hin dandayu ; akkasumatti ammaas Ruuhaa Rabbii malee , eenyu illeenuu yaada Rabbii hubachuu hin dandayu .
46002012	Ammaas nuti kannaa Rabbi biraa bilaashitti nuuf kannamte beekuuf , Ruuhaa Rabbi biraa dhufe fudhanne malee , ruuhaa biyya addunyaa tanaa hin fudhanne .
46002013	Kanaafi nuti dubbii Ruuhaa dhaa warra ruuhaanii arkatan barsiisuuf , waan ruuhaan kanname fassarraafi malee , barsiisa beekumsa namaa tiin hin dubbannu .
46002014	Warri ruuhaa hin arkatin , waan Ruuhaa Rabbii irraa dhufu hin fudhatu ; kun isaan biratti gowwummaa dha . Maalummaan isaa ruuhaa dhaan waan bira gahamuuf jecha , isaan kana hubachuu hin dandayan .
46002015	Namni ruuhaaniin waan hundumaa ni qorata , inni ammoo nam tokko illeenuu hin azooramu .
46002016	Barreeyfamni Qulqulluun , “ Eenyuu tu yaada Gooytichaa beeka ? Eenyuu tu isa gorsuus dandaya ? ” jedha . Nuti ammoo yaada Kiristoos qabna .
46003001	Yaa obboleeyyan koo , ani dhugumaan akkuma warra fooniititti , Kiristoositti amanuun akka amma dhalattuu daa'imaatti malee , akka warra ruhaaniititti isinitti dubbachuu hin dandeenye .
46003002	Ani aananiin isin dheengiyye malee , isin nyaata jabaa dhaaf hin geenye turtan , ammuma illee taanaan huliidha , warra saniif qophooytanii miti .
46003003	Isin kunoo , amma illee akka warra yaada jasadaa duukaa bu'anii ti ; hinaaffaanii fi wal-dhabbiin eega isin jidduu jiraatan , isin warra yaada jasadaa duukaa bu'an tahuu keeysanii mitii ree ? Akkaatuma yaada namummaatti jiraattu mitii ?
46003004	Isin keeysaa inni tokko , “ Ani kan Phaawulosi ” , inni kaan ammoo , “ Ani kan Apholosi ” jennaan , isin namuma jasadaa tahuu keeysanii mitii ree ?
46003005	Haa jennuu mee , Apholos kunuu maali ? Phaawulos kuniis maali ? Anaa fi inni niis warra kaadamoota gara amantitti isin yaame ; adduma addaan Gooftaan akkuma akeekee nu ramadetti hojjanna .
46003006	Ani niin dhaabe , Apholos bishaani obaase , ammoo Rabbumaa tu guddise .
46003007	Rabbii guddisu san malee , inni dhaabuu fi kan bishaan obaasuus humaa keeysa hin jiran .
46003008	Inni dhaabee fi kan bishaan obaasees akkuma tokko ; adduma addaan akkuma dadhabbii isaaniititti miindaa isaanii ni fudhatu .
46003009	Nuti hojii Rabbii keeysatti gola walii ti , isiniis ooyruu Rabbii ti , ammaas mana Rabbiin ijaaramuusi .
46003010	Akkuma ni'imaa Rabbi biraa anaaf kannamtetti , akka najjaar beekamaa tokkootti ani bu'ura manni irratti ijaaramu kaayee tiin jira ; namni biraa ammoo bu'ura kana irratti ni ijaara ; namayyuu adduma addaan akkamitti akka irratti ijaaru itti haa yaaduu .
46003011	Isuma dur kaayame san malee , nam tokko illeen bu'ura biraa kaayuu hin dandayu ; bu'urri duraan kaayame saniis Yesuus Kiristoosuma .
46003012	Namni ziqeeyaan , meetaan , dhagaa gatii qaalii tiin , mukaan , citaa dhaan yookiin qashaan bu'uricha irratti ni ijaara .
46003013	Hojiin namaa adduma addaan ibiddaan zaahir tahee ti beekama , guyyaan firdii tiis ifatti ni baasa ; hojiin namaa adduma addaan maal akka taate , ibiddi fitinee ti mullisa .
46003014	Namticha wanni inni irratti ijaare , odoo hin gubatin hafeef , inni gatii isaa ni fudhata .
46003015	Hojiin namtichaa yoo duraa gubatte ammoo , inni kasaaratti hafa ; haa tahu malee , mataan isaa akka nama ibidda keeysaa baheetti ni eewalama .
46003016	Isin Beeytal Maqdas Rabbii akka taatan , Ruuhaan Rabbii tiis isin keeysa qubatee akka jiru hin beeytanii ?
46003017	Namticha Beeytal Maqdas Rabbii diige , Rabbi ammoo isa ni diiga ; Beeytal Maqdas Rabbii qulqulluu dha , Beeytal Maqdasumman sanuu isinuma .
46003018	Nam tokko illeen if hin sobin ! Namni isin keeysaa akka sadarkaa addunyaa tanaatti beekaa if seehu yoo jiraate , beekaa dhugaa tahuuf , gowwaa tahuu tu isa irra jira .
46003019	Beekumsi biyya addunyaa tanaa Rabbi biratti gowwummaa dha . Kitaaba Qulqulluu keeysatti , “ Inni warra beeytoota shaaxirummaa isaanii tiin isaan qaba , ”
46003020	bakka biraatti ammaas , “ Yaadni warra beeytootaa maalaa-yaanii akka tahe Gooytaan ni beeka ” jedha .
46003021	Eegasuu namaan dhaadachuun haa hafuu ; kunoo wanni jiraa hundinuu keeysanuma .
46003022	Phaawulos taanaan , Apholosiis , Keefaaniis , biiyti addunyaa tiis , jireenyi niis , duuti niis , wanni amma jiruus , wanni dhufaa jiruus , walumatti qabatti , hundi isaanii tuu keeysanuma .
46003023	Isiniis warra Kiristoosi , Kiristoosiis kan Rabbii ti .
46004001	Namoonni akka kaadamtoota Kiristoositti , akka warra hojiin hiccitii Rabbii , imaanaan hadaraa itti kannamtetti , nu lakkaawuu tu isaan irra jira .
46004002	Warra imaanaan itti kannamte irraa amanamummaa tu barbaadama .
46004003	Ani taanaan , isinuu anatti firdii gootaniis , yookiin yaa'iin feetee huu anatti firdii gootuus , na biratti tun humaa tii miti .
46004004	Xalaliin tiyyaas na xaliila ; haa tahu malee , kun qaceelummaa tiyya hin mirkaneeysu ; Gooftaa tu firdii anatti godha .
46004005	Kanaaf jecha , Gooftaan hanga dhufu eegaa , wayti herregamte san odoo hin gahin dura , waa takka illee hin faradinaa ! Inni kunoo , waan dukkana keeysa dhokatee jiru ifatti , yaada garaa namaa tiis zaahir baasa ; gaafas namayyuu adduma addaan Rabbi biraa galata arkachuuf jiraata .
46004006	Yaa obboleeyyan koo ! Ammaas isin yoo fayyadeef jechaan , tana hundumaa Apholosii fi mataa kiyyatti fakkeeysee dubbadhe ; jecha , “ Waan Kitaaba keeysatti barreeyfame bira hin dabrinaa ! ” jedhu san nu irraa baradhaa , isin keeysaa nam tokko illeenuu dhaytaan ka'ee nama tokko gargaaruu dhaan , kan biraa irratti akka hin dhaadanne jechaafiin tana godhe .
46004007	Warra kaan irra , eenyuu tu si caalchise ? Waan Rabbiin siif hin kannamin tan ati qabdu maaltu jira ? Yoo kannaan fudhatte taate ammoo , akka waan kannaan siif hin kannaminii gootee maaliif dhaadatta ree ?
46004008	Duruun waan barbaaddan hundumaa arkattan ! Duruun taajirtaniisi ! Nuun maletti , mootoowwan taataniisi ! Eeyye , isin silaa dhugumaan mootamtanii , ammaas nuti illeen akka isiniin wajjiin mootummaa irra hirmaannu taanee niin fedhaan ture .
46004009	Akka natti fakkaatutti , Rabbi nu warra ergamoota , nama hundaa gadi nu godhee ti , akka warra namoota keeysatti ajjeefamuun itti faradamtetti , biyya addunyaa duratti , ammaas maleeykoota samii irraa tii fi Banii Aadam durattiis , akka baasa ajaa'ibamuu tokko godhamnee ti jirra .
46004010	Nuti sababa Kiristoosiif jecha gowwoota taane ; isin ammoo Kiristoosiin beeytota ; nuti dadhaboo dha taane , isin ammoo cimoo dha , nuti tuffatamoo dha taane , isin ammoo kabajamoo dha .
46004011	Hanga ammaatti nuti ni beeloyna , ni dheebonnaasi , ni daarraasi , ni garafamna , warra mana keeysa jiraatan hin qabne tahuu dha mudanne .
46004012	Harka keenyaan jabaannee ti carraayna ; wayta nu abaaran ni eeybifna , wayta roorroon nu reebaniis obsaan dandeenya .
46004013	Hogguu nu arrabsaniis , jawaaba gaarii dha deebifna ; nuti baxalaa biyya addunyaa taanee ti jirra , ammaas nuti dhegeda lafaa ti .
46004014	Tana katabuun kiyyaas akka joollee too jaalatamotti isin if eeggachiisuufi malee , isin if qaanfachiisuufii miti .
46004015	Karaa Kiristoos irratti warra isin qaceelchu hedduu yoo qabaattan illee , abbootii hedduu hin qabdan ; ani wangeela isin barsiisuu kiyyaan , Kiristoos Yesuus keeysatti , Abbaa keeysan tahee tiin jira .
46004016	Kanaaf jechaan eegasuu , anuma kana akka fakkeenyatti fudhadhaa jedhee tiin isin gaafadha .
46004017	Sababa kanaaf jechaan Ximotewoos gara keeysan erguu kiyya . Inni gooftaa keeysaan ilma kiyya jaalatamaa fi amanamaa dha ; inni Kiristoos keeysatti haalaan ani itti jiraadhu , waaniin isin barsiise kaniin waldaya kiristaanaa hunduma keeysatti barsiisaa jiruus , isin ni yaadachiisa .
46004018	Isin keeysaa muraasni akka waaniin ani dhufee isin hin agarretti lakkaawanii , dhaytaawutti ka'an .
46004019	Amma ammoo , fedha Gooftaa yoo tahe , daddafee gara keeysan niin dhufa ; warri dhaytawoon sun akkamitti akka isaan dubbatan qofa odoo hin tahin , ammaas humna maal akka isaan qabaniis bira gahuufiin taa'a .
46004020	Mootummaan Rabbii oduunii miti , humna Rabbii tiini malee .
46004021	Mee kam filattu ? Ulee fudhadhee isinitti dhufuu dha moo ? Yookiin ruuhaa jaalalaa tii fi gara-laafummaan isinitti dhufuu kiyya barbaaddu ?
46005001	Amma ammoo zinaa , tan akka saba qomoo Israa'el hin tahinii keeysatti illee hin arkamnee tu , isin jiddutti arkama jechuun gabaasamee ti jira ; tuniis nama aayyadaa isaatti niitummaaf itti galuu tu isin jiddutti arkama jechama !
46005002	Isiniis tana irratti if dhaadachuu mannaa , garaan boochanii , nama waan akkasii dalage kana , isin keeysaa akka baafamu godhuun isin irra hin turree ?
46005003	Qaamaan yoon isin irraa fagaadhe illee , ruuhaan isin wajjiiniin jira ; akkuma nama isin bira jirutitti if lakkaawee , namticha waan akkasii dalage irratti yakka muree tiin jira .
46005004	Wayta isin maqaa Gooftaa keenya Yesuusiin , dubbii namticha kanaa irratti walitti qabamtan , aniis ruuhaan isin wajjiiniin jira , humniti Gooftaa keenya Yesuusiis isiniin wajji jirti !
46005005	Akkana waan taheef jecha , guyyaa Gooftaa Yesuusitti ruuhaan namticha kanaa eewalamuu akka dandayuuf , jasadni isaa dilaawaan akka dhabamuuf , Sheeyxaanatti dabarsaa tii isa kannaa !
46005006	As irratti if dhadhaadachuun keeysaniis gaarii miti ; rushiin xiqqoon qooshaa hunda akka bukeeysitu hin beeytanii ?
46005007	Qooshaa maattiraa ti tan rushii hin qabne akka taataniif jecha , rushii moofaa isin keeysa jirtu baasaa tii darbaa ! Kiristoos Hoolaan Bira Dabruu , aarsaa nuuf tahuu isaa tiin isiniis dhugumaan qooshaa haaraya taatan .
46005008	Eegasuu koottaa mee , biddeena rushii dullattii , jechuun rushii hammeenyaa fi sharrii qabduun odoo hin tahin , ammoo biddeena maattiraatti kan rushii moofaa hin qabneen , kuniis xaliilummaa fi dhugaan haa ayyaaneeyfannuu .
46005009	Xalayaan isiniif barreeyse keeysatti warra zinaa godhan wajjiin saahiba akka hin taane isinitti himee tiin jira .
46005010	Dhaamsi kiyyaas namoota zinaan jiraatanii wajjiin saahiba akka hin taane hubachiisuufi malee , walumatti qabaatti warra addunyaa tana keeysaa kan zinaa godhan yookiin warra bololoo yookiin warra malaan-nyaatoo yookiin warra waaqayyolii tolfamaniif sagadan irraa baqadhaa jechuu kiyyaa miti ; akkas taanaan , biyyuma addunyaa keeysaa huu bahuu tu isin irra jira ture jechuu dha .
46005011	Amma ammoo wanniniin isiniif barreeysu , nama ani kiristaana ifiin jechaa dhaa , ammoo zinaa godhu , bololaa , waaqa tolfamaaf kan sagadu , maqa-balleeyso , farshaanaa , malaan-nyaataa , warra badiin kanneen fakkaatan irratti arkamaniif saahiba hin tahinaa , ammaas wajjiiniis hin nyaatinaa jechuu kiyya .
46005012	Namoota waldaya kiristaanaa keeysa hin jirre irratti firdii godhuun wahi hojii tiyyaa ? Warra waldaya kiristaanaa keeysa jiranitti firdii godhuun ammoo hojii teeysanii mitii ree ?
46005013	Kitaabni Qulqulluun , “ Nama hamaa hojjatu if keeysaa baasaa ! ” jedha ; warra waldaya keeysa hin jirretti ammoo Rabbii tu farada .
46006001	Isin keeysaa namni kiristaanaa tokko obboleeysa tokkoon wajjiin yoo wal-dhabbii qabaate , amantoota duratti dubbii laalchisuu irra , akkamitti mana marrii seeraa warra kiristaanaa hin tahinitti geeysuuf ija jabaatee kaka'a ree ?
46006002	Kiristaanonni biyya addunyaa irratti akka firdii godhuuf taa'an , isin hin beeytanii ? Isin warra biyya addunyaa irrattuu firdii godhu taatanii , ammoo isin dubbii xiqqoo tana laaluu tu isin dhibee ?
46006003	Nuti maleeykoota Rabbitti firdii godhuuf akka teenyu hin beeytanii ? Eegasuu haajaa jireenya biyya addunyaa tana irratti hangam caalchifnee firdii itti haa goonu ree !
46006004	Eegasuu wal-dhabbii akkasii tuu yoo qabaattan , dubbii akkanaa warra waldaya keeysa hin jirretti firdiif dhiheeysituu ?
46006005	Tana isin if qaanfachiisuufiin barreeyse ; dhugumaan , namni beekaan tokko , kan dubbii obboleeyyan jiddutti ka'u irratti firdii kannuu dandayu , isin keeysaa akkamitti dhabamuu dandaya ?
46006006	Akkana tahuu dhabnaan ammoo , obboleeysi obboleeysa isaa tokko kasasee , fuula warra hin amaninitti geeysaa ree ?
46006007	Kissiin mana murtii seeraatti wal geeysuun keeysanuu , dadhabbii teeysan agarsiisa ; akkana godhuu mannaa , dhiiftanii maaliif roorroo hin fudhanne ? Maaliif namaaf gowwoomtanii hin dagamne ?
46006008	Isin kunoo , ifumaa fuu obboleeyyanuma keeysan warruma amanan irrattuu ni roorriftu , isaan ni saamtuusi .
46006009	Irrattuu , namni jallaan mootummaa Rabbii akka hin dhaalle hin beeytanii ? Hin gowwoominaa ! Warri zinaa dalagu , warri waaqayyolii tolfamoo ibaadu , gumnaan , warri kajeellaa si'oo foonii jala qaban , warri dhiirran walitti ida'amaniis ,
46006010	warri hattuun , warri bololtuun , warri farshaanu , warri maqaa nama-balleeysu , warri saamtuuniis gonkumaa Mootummaa Rabbii hin seenan .
46006011	Isin keeysaa hangi tokko warra akkasii ti turtan , amma ammoo dilii irraa dhiqamtanii , Rabbiif addatti qoodamtanii ti jirtu ; maqaa Gooftaa Yesuus Kiristoosiin , Ruuhaa Rabbii keenyaa tiiniis warra qaceeloos godhamtanii ti jirtu .
46006012	Isin , “ Wanti hundinuu anaaf halaali ” jettu ; tahu illee ammoo , hundinuu faaydaa hin qabu ; wanti hundinuu halaal tahu illee , ammoo waa takka illeen ana oggolchiisuufii miti .
46006013	Isin , “ Qochumaan nyaataafi , nyaanni niis qochumaafi ! ” jettu ; Rabbi ammoo , lamaan isaanii tuu ni dhabamsiisa . Qaamni , Gooftaaf kanname malee , hojii zinaa tiif hin kannamne ; Gooftaan qaama keenya kan dagatuu miti .
46006014	Rabbi humna isaa tiin Goofticha du'aa kaasee ti jira ; nuus akkasumatti humnuma isaa tiin du'aa nu kaasuuf taa'a .
46006015	Qaamni keeysan dhagna qaama Kiristoos akka tahe hin beeytanii ? Eegasuu dhagna qaama Kiristoos fuudhee , dhagna qaama gumnaa haa godhuu ree ? Kun gonkumaa tahuu hin qabu .
46006016	Yookiin namni gumnaa wajjiin walitti idaa'ame , isii wajjiin qaama tokko akka tahu hin beeytanii ? Akkuma kitaaba keeysatti barreeyfamee jiru , “ Isaan lachuu foon tokko tahu ” jedha .
46006017	Inni Gooftaa wajjiin walitti maxxane ammoo , tokkummaa ruuhaanii ti isaan wajjiin qabaata .
46006018	Zinaa dalaguu fi gumnummaa irraa fagaadhaa ! Dilii namni hojjatu keeysaa warri hafan kaan hundinuu qaama namaa irraa ala ; namni zinaa dalagu ammoo , qaama isaa irratti dilii hojjata .
46006019	Irrattuu qaamni keeysan , Ruuhal Qudus isin keeysa jiruuf , Beeytal Maqdas tahuu isaa hin beeytanii ? Ruuhaa kanaas Rabbi biraa arkattan ; isinuu kan ifii keeysanii tii miti .
46006020	Rabbi gatii dhaan isin bitee ti jira ; kanaaf jecha qaama keeysan durrii ulfina Rabbii tiif oolchaa !
46007001	Amma gara gaaffii isin naaf barreeysitanii yoon deebi'e , dhiirti odoo dubartii tuquu baatte gaarii dha .
46007002	Fitinaan zinaa dhaa waan hoddommaateef jecha , dhiirti matumatti jaartii haa qabaattuu , dubartiiniis matumatti jaarsa haa qabaattuu .
46007003	Jaarsi haqa jaarsummaa dhaa jaartii isaa tiif haa godhuu , haaluma kanatti jaartiiniis jaarsa isii tiif haa gootuu .
46007004	Jaartiin qaama isii irratti ajajuu hin dandeeysu , jaarsa isii tu qaama isii irratti ajaja malee ; jaarsi niis qaama isaa irratti ajajuu hin dandayu , jaartii isaa tu irratti ajaja malee .
46007005	Wayta gabaabaa kadhataaf if kannuuf irratti walii galtan qofa malee , walitti idaa'amuu wal hin didinaa ; kadhata booddee if qabuu dadhabuu keeysaniin , Sheeyxaanni akka isin hin fitinneef , ammaas deebi'aa tii walitti idaa'amaa .
46007006	Tana jechuun kiyya akka ajajatti odoo hin tahin , gorsumaafiin dubbadhe .
46007007	Ani illeen silaa namoonni hundinuu fuudhuu dhiisanii akkuma kiyya tahaniiniin jaaladhaan ture . Haa tahu malee , namayyuu adduma addaani kannaa Rabbi isaaf kanne qaba ; inni tokko kannaa akkanaa ti , inni kaaniis kannaa akkasii ti qaba .
46007008	Warra hin fuudhiniin , ammaas warra gursumeeytootaan , akkuma kiyyatti odoo jiraatanii isaaniif irra wayyaa dhaan jedha .
46007009	If qabuu yoo dadhaban ammoo haa fuudhanii , haa heerumaniisi ; si'oo shahawaa tiin gubachuu mannaa , haa fuudhanii , haa niis heerumanii .
46007010	Warri wal fuudhan akka gargar hin baaneen ajaja ; kanaas Gooftaatu ajaje malee anaa miti ; jaartiin jaarsa isii tii irraa gargar hin bahin !
46007011	Yoo jaarsa isii irraa gargar baate ammoo , odoo hin heerumin haa teeysuu , yookaan ammoo jaarsa isiititti haa araaramtuu ; jaarsi niis jaartii isaa hin arihin !
46007012	Warra hafan kaaniif ammoo Gooftaa odoo hin tahin , gorsa koo tiin kannaafi ; namtichi amantii kiristaanaa qabu tokko jaartii hin amanin yoo qabaate , isiiniis jaarsa isii saniin wajjiin jiraachuu yoo barbaadde , inni isii hin hiikin !
46007013	Dubartiin amantii kiristaanaa qabdu takka , jaarsa hin amanin yoo qabaatte , inni niis jaartii isaa sanii wajjiin jiraachuu yoo barbaade , isiin namtichaan wal hin hiikin .
46007014	Jaarsi hin amanin , karaa jaartii isaa tan amantuun , Rabbi biratti fudhatamaa dha ; jaartiin hin amanin , karaa jaarsa isii kan amanuun , Rabbi biratti fudhatamtuu dha . Silaa akkana tahuu baatee , joolleen teeysan Rabbi biratti fudhatamoo hin turre , amma ammoo eeybifamoo dha .
46007015	Isin keeysaa kan hin amanin wal hiikkaa yoo filate ammoo , gargar bahuu ni dandaya ; haala akkanaa kanatti dhiiraas haa tahu , dubartiin amanan seerri fuudhaa isaan hin hidhu ; Rabbi nagayaan akka walii wajji jiraannuuf nu yaame .
46007016	Ati yaa niitii kiristaana ! Jaarsa kee gara amantitti akka fidduuf tahu illee akkamitti beeyta ? Atiis yaa abbaa warraa kiristaana ! Jaartii tee gara amantitti akka fidduuf tahu illee akkamitti beeyta ?
46007017	Namni hundinuu adduma addaan akka Gooftaan isaaf qoodee kannetti , haaluma akka wayta Rabbi isa itti yaame sanitti itti furee haa jiraatuu ; kuni seeraan ani waldayoota kiristaanaa hundumaa fuu gadi dhaabu .
46007018	Namni dheeyna qabatee yaamame , akka waan dheeyna hin qabatinii if hin godhin ; namtichi odoo dheeyna hin qabatin yaamamees , dheeyna qabachuu hin baddin !
46007019	Amriilee Rabbii eeguutu faaydaa qaba malee , dheeyna qabachuun yookiin dheeyna qabachuu dhaabuun faaydaa hin qaban .
46007020	Namni adduma addaan haala Rabbi itti isa yaame keeysatti haa sabatuu .
46007021	Rabbi hogguu si yaame gabrummaa jala turtee ? Tuni sin dhibin ! Bilisummaa arkachuu yoo dandeeyse ammoo , mirga san arkachuuf tattaafadhu .
46007022	Namtichi gabra tahee odoo jiruu waamicha Gooftaa arkate , inni nama Gooftichaan bilisa baafame ; akkasumatti ammaas namni bilisa tahee odoo jiruu yaamamees , inni Kiristoosiif gabricha taha .
46007023	Rabbi gatii dhaan isin bite , kanaaf jecha namootaaf gabra hin tahinaa !
46007024	Yaa obboleeyyan koo , namni hundinuu adduma addaan haala waamicha itti yaamame keeysatti sabatee Rabbii wajjiin haa jiraatuu .
46007025	Waa'ee warra dadara qeerroo tii fi dubra bikrummatti jiraatanii laalchisuun , Gooftaan amrii anaaf hin kannine ; haa tahu malee , akka nama araara Gooftaa arkatee amanamaa tahe tokkotti , waa'ee isaanii irratti yaadaan ani ifii qabuun kanna .
46007026	Haala rakkoo dhufa jirtuu tana keeysatti , namni odoo hin fuudhin niis hin heerumin akkuma jirutti odoo hafee gaarii dha natti fakkaata .
46007027	Ati niitii fuutee ti jirtaa ? Eegasuu wal hiikuu hin kajeelin ! Niitii hin fuunee ? Eegasuu niitii fuudhuu hin kajeelin !
46007028	Haa tahu malee , yoo fuute fuuni dilii sitti hin tahu ; dubri birkaaniis yoo heerumte , heerumuun dilii itti hin tahu . Warra fuudhanii fi warra heeruman ammoo , rakkina hedduu tu jireenya isaanii keeysatti isaan mudata ; ani ammoo rakkina kana isin hanqisuu dhaan barbaade .
46007029	Yaa obboleeyyan koo , waytiin herregamte tun hedduu gabaabbatee ti jirti jechuu koo ti ; asii achi warri kanaan dura jaartii qabaachaa turaniis , akka waan hin qabaatinii haa tahanii .
46007030	Warri booyan akka warra hin booyinii , warri gammadan akka warra hin gammadinii , warri bitan akka warra qabeenya hin qabnee haa tahanii !
46007031	Warri waan biyya addunyaatti haajaa bahan , akka warra itti haajaa hin bahinii haa tahanii ! Biiyti addunyaa dhaa tan amma mullattu tunis dhabamuuf teeysi .
46007032	Waan biyya addunyaa tana fardeeyfachuu dhiiftanii , akka jiraattaniin isin irraa barbaada . Namni hin fuudhin Gooftaa gammachiisuuf jecha hojii Gooftaa ti fardeeyfata .
46007033	Namni fuudhe ammoo , jaartii isaa gammachiisuuf jecha waan biyya addunyaa ti fardeeyfata .
46007034	Yaadni isaa tiis gargar hiramaa dha ; dubartiin hin heerumin yookiin dubri birkaan , jasadaa fi ruuhaa isii tiis guutumatti if kannitee , hojii Gooftaa ti fardeeyfatti ; tan heerumte ammoo , jaarsa isii gammachiisuuf jecha waan biyya addunyaa ti fardeeyfatti .
46007035	Kanaas isinuma gargaaruuf jechaan dubbadhe malee , haada isinitti gabaabsuufii miti ; isin jireenya qaceelaa , qalbii takkaan itti furtanii Gooftaa akka kaadamtaniin hawwa .
46007036	Namni tokko fuudha gahee , qaadhimaa isaa birkaa fuudhuu dhiisuun isaaf akka waan isii irratti daba hojjatee yoo itti fakkaate ammoo , fuudhuun isaa tiis waan hin hafne eega taate , akkuma itti fakkaate haa godhuu ; akkas godhuun isaa tiis dilii isa irratti hin taatu .
46007037	Namtichi ammoo qalbii isaa keeysatti dirqamuun maletti dardara qeerroo tahuuf murteeyfate , kan si'oo fedha jasada isaa irraa if qabuu dandaye , inni nama yaada isaa garumaan murteeyfate , yoo qaadhimaa isaa dubrummatti dhiise , waan gaarii dalage .
46007038	Eegasuu namni intala qaadhimate fuudhu gaarii dha godha ; inni intala qaadhimate fuudhuu dhiisee qeerrummaa filatuus irra caalaatti gaarii dha godha .
46007039	Jaartiin takka hanga jaarsi isii lubbuun jirutti seera fuudhaa heerumaa tiin , isatti hidhamtee ti jiraatti . Eega jaarsi isii du'e ammoo , abbaa feete heerumuu ni dandeeysi , ammoo nama amantitti haa heerumtuu .
46007040	Haa tahu malee , silaa akka yaada kiyyaatti odoo isiin heerumuu baattee gammachuu caalu arkatti . Waytaan tana jedhuus Ruuhaan Rabbii akka anaan wajji jiruun hubadha .
46008001	Waa'ee gaaffii qalma waaqayyolii tolfamoof dhiheeyfamanii laalchisuun , hundi keenyaa huu beekumsa qabaachuu keenya ni beeyna ; haa tahu malee , beekumsi nama dhayteeysa , jaalalti ammoo jiruu walii wajjii ti ijaarti .
46008002	Namtichi waa hundumaa beekaa if seehu , waanuma silaa beekuun isa irra turee huu , nama amma illee hin beekini .
46008003	Namni Rabbi jaalatu ammoo , inni Rabbi biratti beekamaa dha .
46008004	Eegasuu waa'ee qalma waaqayyolii tolfamoof dhiheeyfame nyaachuu dhaa ammoo , waaqni tolfamaan maalaa-yaanii akka tahe , Rabbuma tokkicha malees , kan biraa akka hin jirre nuti ni beeyna .
46008005	Warri maqumaaf waaqayyolii jedhaman , samii keeysaa fi lafa irraas numa jiru ; waaqayyoliinii fi gooftoliin akkasii tiis hedduu dha .
46008006	Nuuf ammoo Rabbii tokkichaa tu jira ; inni niis Abbaa , kan waan hundumaa uume , kan nuti isumaaf jiraannuusi . Akkasumatti ammaas , Gooftaa tokkichaa tu jira ; inni niis Yesuus Kiristoos , kan wanti hundinuu isa keeysaan uumamaniini , nutiis isumaani jiraanna .
46008007	Haa tahu malee , namuma hundaa tu beekumsa kana qaba jechuu miti ; ammoo amma illee taanaan , namoonni hangi tokko waa'ee waaqayyolii tolfamoo kanneenii warri aadaa godhatan ni jiru . Kanaaf hogguu foon qalmaa san nyaatan akkuma waan waaqa tolfamaaf dhiheeyfameetti nyaatu ; xalaliin isaanii tiis dadhabduu waan taateef jecha , haala kanaan ni najifamu .
46008008	Nyaanni gara Rabbitti nu hin dhiheeysu ; yoo nyaachuu baannees wanni nutti irratu , yoo nyaannees wanni nuuf dabalamu hin jiru .
46008009	Ammoo mirgummaan isin qabdan kun , karuma taheen warra amantitti dadhaboo tahanitti gufuu akka hin taane qofa , irraa if eeggadhaa !
46008010	Namtichi waa'ee tanaa laalchisuun xalaliin isaa dadhabduu taate tokko , suma kan beekumsa kanaa qabu , wayta sii galma waaqa tolfamaa keeysatti maadditti dhihaattee jiru arku , gochi kee kun namticha kana qalma waaqa tolfamaaf dhihaate akka nyaatuuf isa hin kakaasuu ree ?
46008011	Haala kanatti obboleeysi kee dadhabaan , kan Kiristoos du'eef beekumsa ati qabduuni dhabama .
46008012	Haala kanatti , obboleeyyan keeysan irratti yakkitanii , xalalii isaanii dadhabduus madeeysuu keeysaniin , Kiristoos irrattiis yakka hojjattu .
46008013	Eegasuu nyaata akkasitti dhihaachuun koo obboleeysa kiyya kan dileeysu yoo tahe , ani obboleeysa kiyya akkaan hin dileeysine , foon nyaachuun gonkumaa na irraa haa hafuu .
46009001	Aniis bilisumaa mitii ? Aniis ergamaa dhaa mitii ? Ani hoo Gooftaa keenya Yesuus hin agarree ? Isiniis , hojiin ani Gooftaa dhaaf hojjadhe irraa faaydaa arkamtanii mitii ?
46009002	Warra biraa tiif illee ergamaa tahuu yoon baadhe , isiniif ergamaa tahuun kiyya mirkana ; bar isin Gooftaa keeysatti sumuda ergamummaa kiyyaa tii .
46009003	Warra ana irratti dubbii qabaniifiis , kun jawaabaan ani ittiin falmadhuu dha .
46009004	Waan nyaannuu fi waan dhuynu arkachuuf nuti mirga hin qabnuu ree ?
46009005	Akka ergamoota warra kaanii , akka obboleeyyan Gooftaa , akka Keefaattiis , niitii amante if wajjiin fuunee , bakkayyu deemuuf , numaa tu mirga hin qabnee ?
46009006	Yookiin anumaa fi Baarnaabaasuma qofaafi , biddeena keenyaaf hojjachuun nu barbaachisee ?
46009007	Namni loltuu tahee ramadamee tajaajilu tokko , kan horii isaa tiin if hadhaadhiyyu eenyu ? Namni inaba dhaabee , firii inabtichaa hin nyaanne eenyu ? Namtichi horii tiysu , kan aanan horii sanii hin dhuyne jiraa ?
46009008	Ani hogguun akkana jedhu , yaaduma namaa irratti irkadhee tii tana jedhaa ? Seerri niis tanuma jedhaa mitii ?
46009009	Seera Musee keeysatti , “ Haraashii midhaan tumaa jirtu afaan isaanii hin hidhinaa ! ” kan jedhu barreeyfamee ti jira ; eegasuu , Rabbi haraashootuma qofaafi yaadaa ?
46009010	Kana jechuun isaa walumaa galatti numaaf jechuu isaa tii mitii ? “ Namtichi ooyiruu qotuu fi kan midhaan tumuus waan oomishamu irraa hirmaachuuf abdata ” kan jedhu numaaf jecha barreeyfame .
46009011	Nuti shanyii ruuhaa dhaa isin jiddutti facaafnee ti jirra ; waanuma jireenya jasadaa tiif tahu isin irraa arkachuun keenya nutti guddatinnaa laata ?
46009012	Warri biraa waan akkasii isin irraa eeggachuuf mirga yoo qabaatan , nuti ammoo mirga san irra caalu qabaachuu tu nu irra turee mitii ? Nuti bar mirga kanatti illee haajaa bahuu hin barbaannee ; kanaa mannaa , gufuu takka illee karaa Wangeela Kiristoos irra akka hin keenyeef jecha , nuti waa hundumaa huu obsaani dandeenye .
46009013	Warri Beeytal Maqdas keeysa tajaajilan , nyaata isaanii Beeytal Maqdas irraa akka arkatan hin beeytanii ? Warri bakka aarsaatti kaadamaniis waanuma aarsaatti dhihaate san irraa akka hirmaatan hin beeytanii ?
46009014	Haaluma kanatti warri Wangeela lallabaniis , nafaqaa isaanii Wangeeluma san irraa akka arkatan Gooftaanuu ajajee ti jira .
46009015	Ani ammoo mirgoota kanneen keeysaa tokkotti illee haajaa hin baane . Amma illee taanaan waan kanneen akka anaaf gootaniif abdachaa barreeysuu kiyyaa miti ; kanaan akkaan hin dhaadanne na dhoorkuu mannaa , du'uu tu irra naaf wayyaa dha .
46009016	Tahu illee , Wangeela lallabuun dirqama kiyya waan taheef jecha , waytaan isa lallabu dhaadachuu hin dandayu ; Wangeela yoon lallabuu baadhe ammoo , anaaf magan !
46009017	Fedhuma kiyyaan odoon Wangeela lallabee , ujuraan qabaan ture ; ammoo , fedhaan malee yoon hojjadhe , dirqamuma imaanaa natti kannamtee qofaan baha .
46009018	Eegasuu ujuraan tiyya maali ? Ujuraan tiyya , Wangeela hogguun lallabu , mirgaan faaydaa irraa arkachuuf qabu dhiisee , bilaashumatti lallabuu dha .
46009019	Ani namayyuu jalaa bilisa tahu illee , isaan keysaa hanguma tokko illee gara amantitti fiduuf jecha , namayyuu fuu gabraan if godha .
46009020	Yihudoota biratti , Yihudoota amansiisuuf akka Yihudootaa tiin tahe ; warra seera jala jiran birattiis , ifii kiyyaa seera jala jiraachuu baadhu illee , warra seera jala jiran fudhachiisuuf jecha , akka nama seera jala jiruu tiin tahe .
46009021	Warra seeraan ala tahan birattiis , warra seeraan ala tahan amansiisuuf jecha , akka nama seeraa ala tahee tiin if godhe ; haa tahu malee , ani seera Rabbii irraa ala odoon hin bahin , seera Kiristoos jalaan jira .
46009022	Warra dadhaboo birattiis , isaan amansiisuuf jecha dadhabaan tahe ; karuma dandayame hundumaan , namuma muraasa yoon najaa baaseef jecha , nama hundumaaf waa hundumaa if godhee tiin jira .
46009023	Eeyba Wangeelaa irraa qooda hirmaachuuf jechuufiin , kana hundumaa huu Wangeelaaf jecha godhuu kiyya .
46009024	Warra fiigichaan qotaa walitti godhan hunda keeysaa , namnummaan tokko qofa akka badhaasa arkatu hin beeytanii ? Isiniis akka nama badhaasa arkachuuf fiigutti fiigaa !
46009025	Namoonni namoota biraa tiin wajji dorgomuuf qophaawan , naamusa cimaa dhaan waan hundumaa irraa if eeguu dha qaban . Akkanaas wanni godhaniif , gonfoo umrii hin qabne arkachuuf jecha ; nuti ammoo gonfoo ilaa-abad arkachuuf tattaafanna .
46009026	Kanaaf jecha ani akka nama akeeka hin qabnetti hin fiigu ; lolli kiyyaas akka nama qilleensa dummucuu tii miti .
46009027	Ani warra biraatti Wangeela eegaan lallabe booda , ani mataan koo tuu , badhaasa irraa akkaan hin hambifamneef , qaama kiyya adaba itti qoree tiin oggolchiifadha .
46010001	Yaa obboleeyyan koo ! Abbootiin teenya hundinuu , utubaa duumeeysaa san jala akka turan , hundi isaanii tiis bahar keeysa akka dabran odoo hin beekin akka haftan hin barbaadu .
46010002	Hundi isaanii tuu waara Musee tahuuf , duumeeysaa fi bahar keeysatti cuuphamanii ti jiru .
46010003	Hundi isaanii soora ruuhaanii tahe tokkicha san irraa nyaatanii ti jiru ;
46010004	hundi isaanii dhugaatii ruuhaanii taate tokkittii san irraa dhuganii ti jiru ; isaan siibaa ruuhaanii kan isaanii wajjiin deemaa ture irraa dhuganii ti jiru ; siibaan suniis Kiristoosi ture .
46010005	Haa tahu malee , Rabbi isaan keeysaa warra irra heddutti waan hin gammadiniif jecha , lafa huffee gammoojjii keeysatti dhuman .
46010006	Amma gaa wanni kanneen , akka qalbiin teenya akkuma tan isaaniititti kajeellaa hamtuu jala hin deemne , if nu eeggachiisuufi akka fakkeenyatti kannaman .
46010007	Isaan keeysaa namoonni hangi tokko , akka waaqayyolii tolfamoof sagadanitti , isiniis akkasuma hin tahinaa ! Kitaaba keeysatti , “ Ummanni nyaachuu fi dhuguuf gadi taa'ee ti , ragadaaf lafaa ka'e ” jedha .
46010008	Isaan keeysaa cinaan tokko ejjummaa fi zinatti if gadi dhiifnaan , guyyuma tokko keeysatti namoonni kumni diiydamii sadih irraa dhuman ; nutiis akkas akka hin mudanne , koottaa ejjummaa fi zinaa irraa if haa eeynuu !
46010009	Isaan keeysaa hangi tokko Gooytaa fitinanii bofaan akka karraqaman san , nutiis akkas akka hin taane Gooftaa fitinuu hin qabnu .
46010010	Ammaas isaan keeysaa warri guunguman , maleeykaa nama balleeysuun akka turaabaman hubattanii , isiniis guungumuu irraa if qusadhaa !
46010011	Wanni kanneen hundinuu isaan irra gahuun if nama eeggachiisuufi , ammoo nu warra zamaan aakir irra gaheef , waa irraa nu qaraasisuuf jecha barreeyfame .
46010012	Kanaaf jecha , namnummaan jabaadhee dhaabbadhe ifiin jedhu , akka hin kufne if haa tiiysuu !
46010013	Fitinaan namatti hin dhufin isin hin mudanne . Rabbiin amanamaa waan taheef jecha , waan humna teeysanii ol taheen akka fitinamtan isinitti hin dhiisu , ammaas fitinaa san keeysatti obsaan dhaabbachuu isin dandeeysisa , haa tahu malee ammaas fitinuma saniin wajjiinuu karaa keeysaa itti baataniis isiniif kanna .
46010014	Kanaaf yaa saahibban koo , waaqayyolii tolfamoof sagaduu irraa fagaadhaa !
46010015	Isin warra waa beekuttiin dubbadha ; waaniin dubbadhu tana isinummaanuu mee miizaanaa !
46010016	Geeba eeybaa kan nuti Rabbi eeybifannuuf kanaan , dhiiga Kiristoos irraa hirmaachuu keenyaa mitii ? Biddeena kutannu kanaaniis , jasada Kiristoos irraa hirmaachuu keenyaa mitii ?
46010017	Biddeenni tokkuma waan taheef jecha , nama hedduu taanu illee nutiis qaamuma tokko , kuniis wanni taheef , hundi keenyaa huu biddeena tokkicha san irraa waan hirmaannuufi .
46010018	Mee ummata Israa'el laalaa ! Warri wareega dhihaatu san irraa nyaatan sun , bakka aarsaa irraa hirmaannaa ni qabu mitii ?
46010019	Eegasuu ani maal jechuu kiyya ? Wareegni waaqa tolfamaaf dhiheeyfame ma'aana qaba , yookiin waaqa tolfamaa tu wahitti lakkaawama jechuu kiyya tahinnaa ?
46010020	Lakkii ! Ummanni Rabbi hin beeyne , waan wareegaaf dhiheeysan ruuhaanota hamoofi malee Rabbiif hin dhiheeysan ; ani ammoo akka isin warra ruuhaanota hamoo wajjiin hirmaattan hin barbaadu .
46010021	Geeba Gooftaa tii fi ammaas geeba ruuhaanota hamoo keeysaa dhuguu hin dandeeysan ; gabatee Gooftaa irraa ammaas gabatee ruuhaanota hamoo irraa hirmaachuus hin dandeeysan .
46010022	Nuti Gooftaa hinaafsisuu dha barbaannaa ? Nuti bar isa irra humna hin qabnuu ! Ni qabnaa ree ?
46010023	Wanni hundinuu halaali , haa tahu malee , wanni hundinuu faaydaa qaba jechuu miti . Wanni hundinuu halaal tahu illee , hundinuu qaama hin ijaaran .
46010024	Namayyuu waanuma isa qofaaf gaarii tahe odoo hin tahin , waan ollaa isaa tiifiis gaarii tahe haa yaaduu !
46010025	Foon suguyyaa keeysatti gurguramu , gaaffii xalalii namaa tuuyxu odoo hin kaasin , nyaadhaa !
46010026	Akkuma Barreeyfamni Qulqulluun jedhu , “ Biiyti addunyaa tii fi wanni isii keeysa jiru hundi niis kan Gooytaa ti ” .
46010027	Namni kiristaana hin tahin tokko mana isaatti nyaataaf yoo isin yaame , isiniis dhaquu yoo barbaaddan , gaaffii xalalii tuuyxu odoo hin kaasin , waanuma isiniif dhihaate nyaadhaa !
46010028	Namni tokko , “ Kun wareega aarsaaf dhihaate ” jedhee yoo isinitti hime ammoo , waa'ee namticha isinitti himeef jecha , xalaliis waan tuquuf hin nyaatinaa !
46010029	Kuniis xalalii namtichaa akka hin tuuyneefi malee , xalalii teeysan jechuu kiyyaa miti ; isin ammoo , “ Eegasuu bilisummaan tiyya xalalii nama biraa tiin maaliif ittifamti ree ?
46010030	Ani Rabbi galateeyfadhee soora san irraa yoon hirmaadhe , nyaataan ani Rabbi itti galateeyfadheef , maaliif maqaan na bada ree ? ” jettee ni gaafatta taha .
46010031	Kanaaf jecha , yoo nyaattaniis , yookiin yoo dhuydaniis , yookiin waanuma gootan hundumaa ulfina durrii Rabbii tiif godhaa !
46010032	Warra Yihudootaatti , saboota biraatittiis , yookiin waldaya Rabbittiis taanaan gufuu hin tahinaa !
46010033	Akkumaan ani waanumaan godhu hundumaanuu , nama hundumaa gammachiisuuf yaalutti ; isaan akka najaa bahaniif jechaan , waan naaf faayadaa qabu odoo hin tahin , waan namoota hedduu fayyaduun barbaada .
46011001	Mee akkumaan ani fakkeenya Kiristoos fudhadhetti , isiniis fakkeenya kiyya fudhadhaa !
46011002	Waanuma hundumattuu waan na yaadattaniif , ammaas aadaaleen ani isiniif dabarsees akkasumatti qabattanii waan jiraattaniif jecha , isiniin galateeyfadha .
46011003	Haa tahu malee , mataan dhiirranii Kiristoos , mataan dubartii dhaa dhiira , mataan Kiristoosiis Rabbi tahuu akka hubattaniin barbaada .
46011004	Dhiirti wayta kadhattu , yookiin wayta raajii dubattuus , yoo hagooggate mataa isaa ti sablisa .
46011005	Dubartiin wayta Rabbi kadhattu , yookiin wayta raajii dubbattuus , yoo hagooggachuu baatte ammoo , mataa isii ti sablifti ; isiin akkuma waan mataa isii haaddattetti lakkaawamti .
46011006	Kanaaf , dubartiin yoo hagooggachuu baatte , rifeensa mataa isii murachuu dha qabdi ; dubartiin rifeensa mataa isii muruun yookiin haaduun kan isii if qaanfachiisu yoo tahe ammoo , mataa isii hagooggachuu dha qabdi .
46011007	Dhiirti bifaa fi ulfina Rabbii waan mulliftuuf jecha , mataa isii hagooggachuu hin qabdu ; dubartiin ammoo ulfina dhiiraa ti .
46011008	Jalqaba irratti dubartii tu dhiira irraa arkame malee , dhiirti dubartii irraa hin arkamne .
46011009	Ammaas dubartii tu dhiiraaf jecha uumame malee , dhiirti dubartiif jecha hin uumamne .
46011010	Sababa maleeykaa tiif jecha , dubartiin hagooggii mataa isii irraa qabaachuu dha qabdi .
46011011	Haa tahu malee , Gooftaa keeysatti , dubartiin dhiiraan maletti , dhiirti niis dubartiin maletti hin tahan .
46011012	Dubartiin dhiira irraa akkuma arkamte sanitti , akkasuma ammaas dhiirti niis dubartii irraa dhalatte ; wanni hundinuu ammoo Rabbi biraa tahan .
46011013	Dubartiin odoo mataa isii hin hagooggatin waldaya keeysatti Rabbi kadhachuun sirrii dhaa ? Mee isinummaanuu faradaa !
46011014	Dhiirti rifeensa mataa isii dheereyfachuun isaaf sablina akka tahe , haalummaan uumamaa isin hin barsiisuu ?
46011015	Ammoo dubartiin rifeensa dheeraa yoo qabaatte , kun isiif faayaa mitii ree ? Rifeensi dheeraan akka isiin ittiin if sattartuuf kannameefi .
46011016	Nama yaada kanaan mormuu barbaaduuf ammoo , nuu fi waldayoonni Rabbii tiis kanuma malee aadaa biraa hin qabnu .
46011017	Ammoo qaceelfamaan asitti aansee isiniif kannu kana keeysatti , waaniin itti isin faarsu hin qabu . Sababni niis , wayta wal geeysan , waan gaariif odoo hin tahin waan hamaafi wal geeysu .
46011018	Hundumaa dura waldayan keeysan hogguu walitti qabamtu , yaadaan gargar bahuun isin keeysa akka jiru dhagayee tiin jira ; tuniis hanga tokko dhugaa akka qabu niin amana .
46011019	Isin jiddutti garaagarummaan jiraachuma qaba , kuniis wanni tahuuf , isin keeysaa warra amantiin isaanii Rabbi biratti fudhatama qabdu akka beekamaniifi .
46011020	Eegaa haala kanatti wayta walitti qabamtan , hiraata Gooftaa dhaa nyaachuu keeysanii miti .
46011021	Wayta hiraataa , hundinuu adduma addaan nyaata fidatee dhufe san nyaachutti ka'a , inni tokko ni beelawa , inni kaan ammoo quufee ti farshaana .
46011022	Akkana hin jennee ! Sa isin , mana itti nyaattanii dhuydan hin qabdanii ? Yookiin waldaya Rabbii tuffachuu keeysanii ? Warra humaa hin qabnees qaanfachiisuu keeysanii ? Ani maaluma isiniin haa jedhu ? Haalli kun isin ni faarsisaa ? Gonkumaa kun waan hin taane !
46011023	Barsiifniniin ani isinitti dabarse , kanumaan ani Gooftaa irraa fudhadhe turee dha . Inni niis , Yesuus Gooftaan , halkanuma itti dabarfamee kanname sanitti , biddeena fuudhee ,
46011024	Rabbi galateeyfatee ti , biddeena saniis kukkutee , “ Kun jasada kiyya kan isiniif kanname , kana yaadannoo tiyyaaf godhaa ! ” jedhe .
46011025	Eega hiraata nyaatan booddee ammaas , akkuma sanitti geeba fuudhee ti , “ Geebni kun irbuu haaraya , tan dhiiga kiyyaan dhaabbatte ; wayta dhuydan hundaa huu , yaadannoo tiyyaaf godhaa ! ” jedhe .
46011026	Eegasuu , waytuma biddeena kana nyaattanii fi geeba kanaas dhuydan , hanga Gooftaan deebi'ee dhufutti , du'a isaa ti labsitu .
46011027	Namni akkaataa fudhatama hin qabneen biddeena kana nyaatu , yookiin geeba Gooftaa kana dhugu , jasada Gooftaa tii fi dhiiga isaatti yakka .
46011028	Kanaaf , namni odoo biddeena irraa hin nyaatin , ammaas geeba irraa hiis hin dhugin dura , xiinxalee if haa laaluu .
46011029	Jasada Gooftaa tahuu odoo addaan hin baafatin , namni biddeena san nyaatu , geeba saniis dhugu , firdii if irratti fiduufi nyaatee dhugaasi .
46011030	Sababa kanaaf jecha , isin keeysaa namoonni hedduun , da'iifoo , dhukkubsatoos warri tahan ni jiru ; warri kaaniis du'anii ti jiru .
46011031	Odoo nummaan duraan dursinee if xiinxallee , Rabbi firdii nutti hin godhu ture .
46011032	Wayta Gooftaan nutti firdii godhu , adabee nu ibraanuuf jecha malee , akka firdiin abad , tan addunyaa wajjii nutti faradamtuu fii miti .
46011033	Kanaafiis yaa obboleeyyan koo ! Hiraata Gooftaa Qulqulluu nyaachuuf wayta walitti qabamtan wal eegaa !
46011034	Wayta wal geeysan firdiin Rabbii akka isin irra hin geenyeef , namni beelawe yoo jiraate , mana isaatti haa nyaatuu ! Qaceelfama kana irraa hafe waytaan dhufuun isiniif kanna .
46012001	Yaa obboleeyyan koo ! Waa'ee kannaa adda addaa kanneen Ruuhal Qudus kannuu , hubannaa akka dhabdan hin barbaadu .
46012002	Isin wayta awaama turtan san haaluma haalaan karaa irraa mayxanii , waaqayyolii tolfamoo fi didaa hin dubbannetti akka geeyfamtan ni beeytu .
46012003	Eegasuu wanniniin ani isinitti himu tana . Nam tokko illeen Ruuhaa Rabbii tiin geggeeyfamee “ Yesuus abaarama ” jechuu dandayu hin jiru ; ammaas Ruuhal Qudusiin maletti nam tokko illeen “ Yesuus Gooftaa ” jechuus hin dandayu .
46012004	Kannaan ruuhaa aaynaa adda addaa tu jira , Ruuhaan ammoo tokkuma .
46012005	Tajaajila garaa garaa tu jira , Gooftaan tajaajilamu ammoo tokkuma .
46012006	Hojii quduraa adda addaa tu jira , hojii quduraa kanneen hunda kan nama hojjachiisu Rabbi tokkuma .
46012007	Kannaan ruuhaa adduma addaan kan nama keeysatti mullatan , guutummaa waldaya tiif faaydaa akka tahuuf kannaman .
46012008	Isa tokkoof hikmaan dubbachuu tu ruuhaan kannameef , isa kaaniif ammoo beekumsaan barsiisuu tu ruuhaa sanumaan kannameefi .
46012009	Kaaniif amantii tu ruuhaa sanumaan kannameefi , kaaniif ammoo kannaa warra dhukkubsatan fayyisuu tu ruuhaa tokkichuma saniin kannameefi .
46012010	Kaaniif humna baasa hojjachuu dhaa , kaaniif raajii dubbachuu , kaaniif ruuhaanota gargar baasee beekuu , kaaniif afaan haarayaan dubbachuu , kaaniif afaan haaraya san hiikuu tu kannameefi !
46012011	Kun hundinuu hojuma ruuhaa tokkichaa ti ; inni niis namaaf adduma addatti akkuma ifii murteeysetti kannaafi .
46012012	Kiristoosiis akka qaama tokko kan dhagna qaamaa hedduu qabuu ti ; dhagni qaama sanii hedduu tahan illee , hundinuu qaamuma tokko tahu .
46012013	Nuti Yihudoota taanuus , yookiin saboota biraa , gabra taanuus yookiin bilisa , hundi keenya qaama tokko tahuuf ruuhaa tokkoon cuuphamnee ti jirra , hundi keenyaa huu Ruuhaa tokko irraa akka dhuuynu godhamnee ti jirra .
46012014	Qaamni tokko dhagna qaamaa hedduu dha qaba malee , dhagnuma tokko qofa irraa hii miti .
46012015	Fakkeenyaaf miilli , “ Ani harka waaniin hin tahiniif jecha , ani dhagna qaamaa tii miti ” silaa waan jedhu taatee , kun harka dhagna qaama sanii tahuu irraa waan isa hanqisuu miti .
46012016	Gurri niis , “ Ani ija waaniin hin tahiniif , ani dhagna qaamaa tii miti ” silaa waan jedhu taatee , kun gurra dhagna qaama sanii tahuu irraa waan isa hanqisuu miti .
46012017	Silaa qaamni guutuun ijuma qofa tahee , maaliin dhagayuun dandayama ? Guutummaan qaamaa gurruma qofa silaa tahee , maaliin fuunfachuun dandayama ?
46012018	Rabbi ammoo dhagna qaama keeysaa hundumaa huu , adduma addaan akkuma ifii barbaadetti , bakka isaatti tartiibaan qopheeyse .
46012019	Qaamni hundinuu silaa dhagnuma tokko irraa tahee , guutummaan qaamaa eeysa jira ?
46012020	Akkaataa jiru irraa kaanaan , dhagni qaamaa hedduu tu jira , haa tahu malee qaamni tokkuma .
46012021	Ijji niis harkaan , “ Ati ana hin barbaachiftu ” yookiin , mataan miillaniin , “ Isin ana hin barbaachiftan ” jechuu hin dandayan .
46012022	Faallaan tanaa inumaatuu , dhagna qaamaa hunduma keeysaa , warra dadhaboo fakkaatanii tu barbaadamoo dha .
46012023	Dhagna qaamaa warra tuffatamoo nutti fakkaataniifiis , irra caalatti ulfina kanninaafi ; dhagna qaamaa keeysaa warra nu qaanfachiisaniif satirii addaa ti goonaaf .
46012024	Warra satiriin hin barbaachifneef , satriin akkasii hin godhamtuufi . Rabbi ammoo dhagna qaama namaa walitti ijaaree ti , warra gad-aantiif kabajaa caalatu kanneefi .
46012025	Kanaas wal diddaan qaama keeysa akka hin jiraanne , ammoo dhagni qaamaa hundinuu haala tokkotti akka waliif yaadaniif jechaafi tana godhe .
46012026	Dhagna qaamaa keeysaa tokko yoo rakkate , warri kaan hundinuu isaan wajjiin rakkatu ; tokko yoo kabajamees , warri kaan hundi niis isaan wajjiin gammadu .
46012027	Amma gaa isin qaama Kiristoosi , adduma addaaniis dhagna qaama isaa ti .
46012028	Rabbiis waldaya kiristaanaa keeysatti duraan dursee ergamoota , lammaffaa nabiyyoota , sadaffaa barsiisoota , booddee warra humna baasaa hojjatan , isaanitti aansee tiis warra dhukkubsattoota fayyisuuf kannaa qaban , warra namoota gargaaran , warra hojii bulchaa geggeeysan , warra afaan haarayaan dubbatan shuumee ti jira .
46012029	Hundumaa tu ergamootaa ? Hundumaa tu nabiyyoota ? Hundumaa tu barsiisootaa ? Hundumaa tu humna baasaa hojjataa ?
46012030	Hundumaa tu kannaa dhukkubsattoota fayyisuu qabaa ? Hundumaa tu afaan haarayaan dubbataa ? Hundumaa tu waan dubbatamees hiikaa ?
46012031	Isin ammoo kannaalee ol aantii tahan arkachuuf fardeeyfadhaa tii kajeelaa ! Ani kunoo ammaas kan isaan kanneen hundumaa irra harka meeqa caaluun isin agarsiisa .
46013001	Ani silaa afaan namoonni yookiin maleeykoonni Rabbii dubbatan hundumaa dubbachuu dandayee , ammoo jaalala qabaachuu yoon baadhe , akka sibiila kiliwisuu yookiin akkuma shaakura shakamsuu tiin taha .
46013002	Ani silaa kannaa raajii dubbachuu qabaadhee , sirrii jirtu hundumaas beekee , beekumsa hundumaa illee qabaadhee , ammaas amantii gaara bakka isaa tii sossooftuus qabaadhee , ammoo jaalala yoon qabaachuu baadhe , ani humaattuu hin lakkaawamu .
46013003	Waanumaan qabu hundumaa hiyyeeysaaf hiree , if gogodhuu dhaan qaama kiyya illee belbela ibiddaatti dabarsee yoon kanne illee , jaalala qabaachuu baannaan ammoo , faaydaa takka illee anaaf hin qabu .
46013004	Jaalalti obsa qabdi , gara laafti ; jaalalti hin hinaaftu , if hin dhaadattu , niis hin dhaytooytu ;
46013005	jaalalti mufallisaa miti , ifittoosi miti , jaalalti hin dallantu , badiis nama irratti hin lakkooytu .
46013006	Jaalalti waan dhugaatti gammaddi malee , waan hamtutti hin gammaddu .
46013007	Jaalalti hundumaa ni sattarti , hundumaa ni amanti , hundumaa ni abdatti , waan hundumaa huu ni obsiti .
46013008	Jaalalti dhuma hin qabdu ; kannaa raajii dubbachuu taatu , hafuufi deemti ; afaan haarayaan dubbachuuniis , dhaabbachuuf taa'a , beekumsa taanaaniis hafuuf taa'a .
46013009	Beekumsi keenya irruu waan taheef , ammaas raajiin dubbannuus muraasa .
46013010	Guutummaan illaa hin qabne wayta dhuftu ammoo , wanni illaa qabdu ni hafti .
46013011	Waytaan daa'ima ture akka daa'imaattiin dubbadhe , akka daa'imaattiin yaade , akka daa'imaattiis niin sababadhaan ture ; amma ammoo ergaan nama baaliqa tahe , akka daa'imaatti jiraachuu dhiisee tiin jira .
46013012	Nuti amma akka nama daawwitii-bayxuu keeysatti waa arkee gar gar hin baafannee ti ; eegana ammoo fuulletti agarra . Wanniniin amma beeku muraasa , akkumaan ani guutumatti beekametti , hogguus aniis guutumatti beekuufiin taa'a .
46013013	Amma kunoo , amantii , abdii fi jaala , warra sadeen kana ; isaan kana keeysaa ammoo jaalalaa tu caala .
46014001	Jaalala akeeka jireenyaa godhattanii , kannaalee ruuhaanii , keeysumaa huu kannaa raajii dubbachuu akka arkattaniif , fardeeyfadhaa kajeelaa !
46014002	Namni afaan haarayaan dubbatu , namni isa hubatu waan hin jirreef jecha , Rabbitti dubbata malee , namootatti hin dubbatu ; ammoo ruuhaan geggeeyfamee , waan dhooysaa ti haasawa .
46014003	Namni raajii himu ammoo , waldaya cimsuuf , gorsuu dhaaf , jajjabeeysuuf dubbata .
46014004	Namni afaan haarayaan dubbatu , matuma isaa ti jajjabeeysa ; inni raajii himu ammoo , waldaya kiristaanaa ti jajjabeeysa .
46014005	Ammaas isin hundinuu afaan haarayaan akka dubbattaniin fedha . Irra caalchisee ammoo raajii akka himtaniin jaaladha . Nama raajii himuu tu , nama afaan haarayaan dubbatu irra caala , yoo namni tokko hiikee akkasitti waldayan kiristaanaa ittiin jajjabaatte malee .
46014006	Yaa obboleeyyan koo , ani amma afaanuma haaraya dubbachuu qofaan , mullata irraa , yookiin beekumsa irraa , yookiin raajii irraa , yookiin barsiisa irraa waa takka illee odoon hin kannin , gara keeysan yoon dhufe , maalumaan faaydaa isiniif qaba ?
46014007	Meeshaan lubbuu hin qabne , warri akka uluullee tii fi kiraaraa illeen , muziiqaa addaa yoo dhageeysisuu baatan , namni maalummaa isii dhaa akkamitti beeka ?
46014008	Waamichi garrii yoo zaahiritti beekamuu baate , eenyuu tu lolaaf qophaawa ?
46014009	Isiniis akkasumatti , afaan haarayaan , waan namaaf hin galle yoo dubbattan , namni tokko illee nuu akkamitti waan dubbatame san hubachuu dandaya ree ? Isiniis akkuma waan qilleensuma keeysatti dubbattanii ti taatu .
46014010	Addunyaa tana keeysa , afaan adda addaa hedduun akka jiran beekamaa dha , ammoo isaan keeysaa jechi hiikaa hin qabne hin jiru .
46014011	Afaan dubbatame tokko ani yoon beekuu baadhe , namticha afaan san dubbatu biratti , ani nama ambaa keeysummaa tahuu mudadha , namtichi afaan san dubbatuus ana biraatti amba keeysumma taha .
46014012	Isiniis akkasumatti warri kannaalee Ruuhaa arkachuuf fardeeyfachaa eeggattan , waldaya kiristaanaa ijaaruuf tattaafadhaa .
46014013	Kanaaf jecha , namni afaan haarayaan dubbatu , waan dubbate san hiikuu humna isa dandeeysiftu arkachuuf kadhatuu tu isa irra jira .
46014014	Ani afaan haarayaan yoon dubbadhe , ruuhaan kiyya ni kadhata , qalbiin tiyya ammoo isa duukaa hin jirtu .
46014015	Eegasuu maal godhuun qaba ? Ani ruuhaan niin kadhadha , qalbii tiyyaaniis ammaas niin kadhadha ; ruuhaan niin faarfadha , ammaas qalbii tiyyaaniis niin faarfadha .
46014016	Eegasuu , ati ruuhaan Rabbi galateeyfannaa irra yoo jiraatte , namni keeysummaa kan dubbiin tun keeysi hin galiniif jiraannaan , wanni ati dubbattu isaaf waan hin galiniif , inni akkamitti galateeyfannaa tee tiif “ Aammiin ” jechuu dandaya ree ?
46014017	Ati akkuma gaaritti galateeyfachuun kee ni mala , ammoo namni hin hubanne humaa irraa hin fayyadamu .
46014018	Ani hunduma keeysan irraa huu caalatti afaan haarayaan waaniin dubbadhuuf jecha , Rabbi niin galateeyfadha .
46014019	Haa tahu malee , waldaya kiristaanaa keeysatti , afaan haarayaan jecha kuma kudhan dubbachuu mannaa , waan warra kaan barsiisuu dandayu , qalbii tiyyaan , jecha hiikaa qabu shan qofa , dubbachuu dhaan irra filadha .
46014020	Yaa obboleeyyan koo ! Sammuu dhaan warra bilchaatoo tahaa malee , akka daa'immanii hin tahinaa ! Waan hamtuu dalaguu irratti ammoo akka sabiyyii tahaa .
46014021	Seera keeysatti , “ ‘ Namoota afaan biraa dubbataniin , afaan warra ambaa tiiniis , ummata kanatti niin dubbadha ; hogguusuma illee taanaan isaan ana hin dhaggeeyfatan ’ jedha Gooytaan ” kan jedhu barreeyfamee ti jira .
46014022	Kanaaf , afaan haarayaan dubbachuun , milikkita warra hin amaniniif kanname malee , kan warra amananiif kannamee miti ; gara kaaniin ammoo raajii himuun warra amananiifi malee , warra hin amaniniifii miti .
46014023	Waldayan guutuun walitti qabamee , amantoonni hundi niis afaan haarayaan yoo kan dubbatan taate , namoonni hiikaa waan dubbatamu kanaa hin beeyne , yookiin warri hin amanin yoo ol seenan , maraattanii ti jirtu isiniin hin jedhanii ?
46014024	Ammoo hundi keeysanuu raajii odoo himutti jiranii , namni hin amanin yookiin namni dubbii tana keeysa hin beeyne tokko yoo ol seene , wanni dubbatamu hundinuu isa tuuyxee badii isaa if irratti ni hubata , akka toowbatuus ni godhama .
46014025	Hiccitiin garaa isaa keeysa jirtuus saaxil baati ; namtichi niis hogguusuma adda isaa tiin lafa gahee , Rabbiif ni sagada , Rabbi dhugumaani isin jidduu jira jechuuniis ragaa dha baha .
46014026	Eegasuu yaa obboleeyyan koo , maal haa jennu ? Hogguu walitti qabamtan isin keeysaa tokko faarfannaa , tokko barsiisa , tokko mullata qaba ; inni tokko afaan haarayaan dubbata , inni kaaniis hiikaa waan dubbatame sanaa ti qaba . Wanni isaan qaban kanneen hundinuu , waldaya kiristaanaa jajjabeeysuuf haa tahan !
46014027	Namni afaan haarayaan dubbatu yoo jiraate , lama yoo hoddommaatees sadih qofa faraqatti haa dubbatanii ; namni tokko ammoo waan dubbatame san hiikuun irra jira .
46014028	Namni hiiku yoo jiraachuu baate ammoo , inni afaan haarayaan dubbatu sun , ifitti , Rabbittiis haa dubbatu malee , waldaya keeysatti hin dubbatin .
46014029	Warri raajii himan , lama yookiin sadih tahanii haa dubbatanii , warri kaan waan dubbatame san duukaa bu'anii haa xiinxalanii .
46014030	Warra achi tattaa'an keeysaa tokkoof mullanni yoo kannameef ammoo , inni duraan dubbachaa ture dubbii isaa haa dhaabuu !
46014031	Hundinuu akka baratanii fi akka gorfamaniif jecha hundi keeysanuu faraqatti raajii himuu ni dandeeysu .
46014032	Ruuhaan raajotaa warra raajotaaf eemarama .
46014033	Rabbi , Abbaa nagayaa ti malee , inni Rabbii rabshaa tii miti . Kun akkaatuma haala qulqulloota waldaya kiristaanaa hunduma keeysaa ti .
46014034	Dubartoonni walgahii waldayoota kiristaanaa keeysatti qooqa isaanii gadi haa qabatanii . Isaan dubbachuu hin qaban ; akkuma seerrinuu jedhutti haa ajajamanii .
46014035	Wanni isaan baruu barbaadan yoo jiraate ammoo , manatti jaarsa isaanii haa gaafatanii , dubartiin walgahii waldaya kiristaanaa keeysatti dubbachuun isiif safuu dha .
46014036	Maal jechuu dha ? Qoowliin Rabbii isin keeysaahi madditee baate moo ? Yookiin isinuma qofa biraa kan qoowliin Rabbii geeyse ?
46014037	Nam tokko illeenuu , kan ani nabiyyii dha , yookiin ani kannaa Ruuhaa tiin qaba , jedhee if yaadu , wanniniin ani isiniif barreeysu kanneen , amrii Gooftaa dhaa tahuu isaanii beekee haa fudhatuu !
46014038	Namtichi kana beekee hin fudhanne ammoo , inninuu fudhatama hin arkatu .
46014039	Eegaa yaa obboleeyyan koo , raajii himuuf fardeeyfadhaa ! Afaan haarayaan dubbachuus hin dhoorkinaa !
46014040	Wanni hundinuu ammoo , qaanuunaa fi tartiibaan hojjatamuu tu irra jira .
46015001	Ammaas yaa obboleeyyan koo ! Wangeelaan ani isinitti lallabe , kanuma isinuu fudhattanii , ittiin jabaattanii dhaabbattaniin saniin , isin yaadachiisuu barbaada .
46015002	Qoowliin ani isinitti lallabe san jabeeysitanii yoo qabattan , wangeela kanaan , najaa dha baatu , yoo amantiin teeysan bilaashuma taate malee .
46015003	Waaniin anuu fudhadhee , dabarsee isiniifiis kanne , kan ammaas hundumaa irra caalu san , akka Barreeyfamni Qulqulluun jedhutti , Kiristoos dilii teenyaaf jecha du'ee ti jira .
46015004	Niis ni awwaalame , Barreeyfamni Qulqulluun akka jedhutti guyyaa sadaffaattiis du'aa kaafamee ti jira .
46015005	Inni Phexiroositti mullate , eegasii barattoota kudha lamaan keeysaa warra hafanitti mullate .
46015006	Kana booddee bakka takkatti amantoota warra dhibba shan caalanitti mullate ; isaan keeysaa hangi tokko aakiramanii ti jiru , garri irra caalu ammoo amma illee warra lubbuun jiru .
46015007	Eegas Yaaqoobitti mullate , booddee ammaas warra ergamoota jedhaman hundumatti mullate .
46015008	Hundumaa booddee , ana nama wayta malee dhalateef illee mullatee ti jira .
46015009	Ani kunoo , ergamoota hundumaa irra gad aana ; waldaya Rabbitti roorrisee waaniin reebeef jecha , “ Ergamaa ” jedhamee yaamamuuf ani nama gahuu miti .
46015010	Amma ammoo ni'imaa Rabbii tiin ani ergamaa tahe , ni'imaan inni anaaf kannees , odoo faaydaa hin kannin hin hafne . Ani nama isaan hunda irra caalatti itti ta'abee hojjate ; tanaas anuma odoo hin tahin , ni'imaa Rabbii tan anaa wajjiin jirtuu tu dalage .
46015011	Hogguus , ana tahuus yookiin isaan tahaniis , kanuma lallabne , kanuma kan isiniis amantan .
46015012	Kiristoos warra du'an keeysaa kaafamuun isaa eega lallabame , isin keeysaa hangi tokko , “ Warri du'an , du'aa ka'uun hin jiru ” akkamitti jechuu dandayu ?
46015013	Warri du'an , du'aa ka'uun hin jiru taanaan , eegasuu Kiristoosuu du'aa hin kaafamne jechu .
46015014	Kiristoos du'aa kan hin kaafamin yoo tahe , lallabuun teenyaas faaydaa hin qabu , amantiin teeysaniis gatii hin qabdu .
46015015	Tana qofaa miti , nutuu warri Rabbi Kiristoos du'aa kaasee ti jira jenne , kijibaan Rabbiif ragaa baanee arkamnee ti jirra jechuu dha ; yoo inni dhugumaan Kiristoos du'a keeysaa kan hin kaasin taate , warri du'aniis du'aa hin kaafamne jechuu dha .
46015016	Warri du'an , yoo du'a keeysaa kaafamuu baatan , eegasuu Kiristoosiis du'aa hin kaafamne jechuu dha .
46015017	Kiristoos du'aa hin kaafamne taanaan , amantiin teeysaniis bilaashuma , diliin teeysaniis ammuma illee isin irra jirti .
46015018	Akkana taanaan ammoo , warri Kiristoositti amananii aakiraman , dhabamuu isaanii ti .
46015019	Jireenyuma ammaa kan biyya addunya irraa kanumaaf jennee , warra Kiristoos abdanne yoo taane , nuti , warra namoota hundumaa irraa huu nama naasisu taana .
46015020	Amma ammoo , Kiristoos warra du'an keeysaa kaafamuun isaa mirkana tahee ti jira , warra aakiraman keeysaa ka'uun isaa tu kan jalqabaa tahe .
46015021	Duuti karaa nama tokkoo tiin eega dhufte , warri du'an kaafamuuniis karaa nama tokkoo tiin dhufe .
46015022	Akkuma Addaamiin namoonni hundinuu du'anitti , akkasumatti ammaas Kiristoositti amanuun namoonni hundinuu jiraatoo ni tahu .
46015023	Kun hundinuu akka faraqaa isaaniif qophaawetti tahu ; Kiristoos hunda dura ka'ee ti jiraataa dha tahe , itti aansee warri kanneen Kiristoos tahaniis , hogguu inni deebi'ee dhufu ni jiraachifamu .
46015024	Kiristoos gooftummaa hunda , amrii hunda , humna hundaas dhabamsiisee , mootummaa dabarsee Rabbi Abbaatti eega kanne booddee dha xumurri taha .
46015025	Rabbi diina isaa hunda hanga miillan isaa jala kaayuufitti , Kiristoos mootomu qaba .
46015026	Hundumaa booddee , diinni dhabamsiifamu du'a !
46015027	Barreeyfamni Qulqulluun , “ Rabbi waan hundumaa miillan isaa jala galchee ti jira ” jedha . “ Waan hundumaa miillan isaa jala galchee ti jira ” wayta jedhu , Rabbi , inni waan hundumaa miillan Kiristoos jala galche , ifiif ammoo miillan jala akka hin galin beekamaa dha .
46015028	Hogguu wanni hundinuu raawwattee amrii isaa jalatti galte booddee , Ilmi ammaas ifuma isaa tuu , Rabbi kan waan hundumaa miilla isaa jala galche jala if galcha ; akkasitti Rabbi karaa hundumaanuu waan hundumaa irra aana .
46015029	Yoo warri du'an gonkumaa du'aa hin kaafaman taate ammoo , namoonni warra du'aniif bakka bu'uun cuuphaman maal ma'anaa qaba ? Maaliif isaaniifiis cuuphaman ?
46015030	Nutiis taanaan , maaliif wayta hundumaa haala jireenya keenyaaf sodaachisu jala jiraanna ?
46015031	Yaa obboleeyyan koo , ani guyyuma jiru hundumaa , fuula du'aa duraan jiraadha ; tanaas Kiristoos Yesuus Gooftaa keenya keeysatti , waaniin isiniin dhaadadhuuf jechaan isinitti hima .
46015032	Akkuma jecha Banii Aadamitti yoon fudhadhe , Efesoon keeysatti bineensaan wal loluun kiyya , faaydaa maali anaaf qaba ture ? Warri du'an kan hin kaafamne yoo tahe , akkuma warra kaanitti , “ Boru waan duunuuf jecha , koottaa haa nyaannuu , haa dhuynuusi ! ” jenna .
46015033	Hin gowwoomfaminaa ! “ Nama hamaa saahibuun , amala gaarii dha balleeysa ” .
46015034	Qalbii teeysan wal bira guutuu qabaadhaa ! Dilii irraa hiis if qusadhaa ! Isin keeysa warri Rabbi hin beeyne ni jiru ; kanaafiin isin qaanfachiisuuf jechaan tana isiniin jedha .
46015035	Namoonni tokko tokko , “ Warri du'an akkamitti kaafamu ? Hogguus qaama akkam qabaatu ? ” jedhanii ni gaafatu taha .
46015036	Ati yaa gowwaa ! Wanti ati facaaftu sun ifii yoo duute malee , biqiltee jiraachuu hin dandeeysu .
46015037	Shanyiin qamadii yookiin tan midhaan biraa , tan ati facaaftu san mixiree isaa qofa malee , soomayyoo meeyree mullachuuf deemuu miti .
46015038	Rabbi ammoo akkuma fedhetti soomayyoo ni kannaaf ; eeynaa shanyii hundumaa tiif adduma addaan soomayyoo addatti kannaafi .
46015039	Foon hundinuu gosa tokkoo miti ; foon namaa gosa tokko , foon horii gosa biraa ti , foon shimbirroo tiis gosa biraa ti , foon kalluunaa tiis gosa biraa ti .
46015040	Falakni qaama warra samii keeysaa jira , falakni qaama warra lafa irraa tiis jira ; ulfinni qaama warra samii keeysaa gosa tokko , ulfinni qaama warra lafa irra jiraatanii gosa biraa ti .
46015041	Aduun walaqqisa tokko qabdi , jiini kan biraa ti ; urjiiniis kan biraa ti ; urjiin takka urjii taan irraa walaqqisa addaa ti qabdi .
46015042	Haaluma kanaan warri du'aniis kaafamu ; qaama baduu tu awwaalama , qaama hin badnee tu kaafama .
46015043	Gadi-galummaan awwaalama , ulfinaan kaafama ; dadhabummaan awwaalama , humnaan kaafama .
46015044	Qaama jasadaa tu awwaalama , qaama ruuhaanii tu kaafama ; qaamni jasadaa eega jiraate , qaamni ruuhaanii tiis ni jira .
46015045	Barreeyfamni Qulqulluun , “ Addaam duraa uumaa jiraattuu dha tahe ; Addaam lammaffaan ammoo , ruuhaa jireenya kannu tahe ” jedha .
46015046	Qaama ruuhaanii tii miti , kan dura dhufe , qaama jasadaa ti malee ; achi booda qaamni ruuhaanii dhaa .
46015047	Addaam duraa , dachii irraa waan uumameef , nama biyyee ti ; Addaam lammaffaan ammoo nama samii irraa ti .
46015048	Warri addunyaa irraa , akkuma namticha biyyee lafaa irraa uumamee sanii ti ; warri samii dhaa , akkuma namticha samii irraa dhufee sanii ti .
46015049	Bifa namticha biyyee lafaa akkuma fudhannetti , akkasumatti ammaas bifa namticha samii irraa dhufee fudhachuuf deemna .
46015050	Yaa obboleeyyan koo , jasadaa fi dhiiyni Mootummaa Rabbii dhaaluu hin dandayan ; ammaas wanni baduus waan hin badne dhaaluu , akka hin dandeenyeen isinitti hima .
46015051	Hiccitii takkaan isinitti himaa tii dhaggeeyfadhaa ; hundi keenyaa huu ni jijjiiramna malee , hunduma keenyaa tu du'a jechuu miti .
46015052	Garriin dhuma boodaa wayta afuufamtu , hanguma liphuu ijaa takkatti ni jijjiiramna ; xurumbaan ni afuufamti , warri du'aniis bifa hin badneen ni kaafamu .
46015053	Wanni badaa waan hin badne , wanti duutuus waan hin duune uffachuu dha qaban .
46015054	Wanni badaa waan hin badne , wanti duutuus waan hin duune hogguu uffatan , eegas wanni Kitaaba keeysatti barreeyfame , “ Duuti injifannoon liqimfamti ”
46015055	ammaas , “ Yaa du'a , injifannoon tee mee eeysa jirti ? Summiin tee tiis meerre yaa du'a ? ” jedhamee barreeyfamee ti jira .
46015056	Summiin du'aa dilii dha ; humni ti dilii tiis seera .
46015057	Ammoo Rabbi , kan Gooftaa keenya Yesuus Kiristoos keeysaan , injifannoo nuuf kannuuf galanni haa tahu .
46015058	Eegasuu , yaa obboleeyyan koo jaalatamo , jabaadhaa dhaabbadhaa ! Wanni takka illeen isin hin sossoosin . Laffaatiin teeysaniis Gooftaa biratti bilaash akka hin tahin beeytanii , hoggayyuu hojiin Rabbii isiniif haa hoddommaattu !
46016001	Waa'ee horii amantoota gargaaruuf walitti buufamuu , akkumaan ani waldayoota kiristaanaa kanneen kutaa biyya Galaatiyaa keeysa jiran ajaje sanitti isiniis akkasuma godhaa !
46016002	Eegaan ani dhufe booda , horii walitti qabuun akka nu hin mudanne , torbaanuma jiru keeysaa guyyaa duraatti , hundi keeysanuu matuma matatti , ammaas akkuma dandeeyyii isaatitti , waan buusuu qabdan ifuma biratti walitti qabdanii akka anaan eeydan haa tahuu .
46016003	Waytaan dhufuus , namoota isin filattaniif , xalayaa ittiin beekaman kannee tii fiin , kannaa teeysan Yerusaaleem akka geeysaniif isaan erguu dhaan barbaada .
46016004	Dhaquun tiyyaas yoo kan barbaachiftu taatee arkamtees , isaaniis anumaan wajjiinuu dhaqu .
46016005	Maqedooniyaa keeysa bahuu waaniin yaadeef , Maqedooniyaa keeysa eegaan dabre booddee , isin simachuufiin dhufa .
46016006	Isin biraas tarii huu hanga takka niin turaan taha ; yookiin gannaa kana guutumatti isinuma birattiin dabarsaan taha , akkasitti isiniis amna bakkaan dhaquuf deemu irratti na gargaartu taha .
46016007	Ani ammaan tana miiluma isin irra butee dabruu hin barbaadu ; yoo Gooftaan jedhe hanga takka isin bira turuufiin abdadha .
46016008	Ammoo hanga guyyaa Phenxeqostetti mandaruma Efesoon keeysaan tura .
46016009	Hojii faaydaa qabduuf balbalti guddoon waan anaaf banamtee ti jirti , ammaas tiyyaas hedduu tu jiru .
46016010	Ximotewoos hogguu dhufu , inni namuma akkuma kiyyatti hojii Gooftaa hojjatu waan taheef jecha , ifitti qabaa tii akka inni if hin dhaamonne godhaa !
46016011	Namni tokko illeen akka isa hin tuffanne ! Obboleeyyan wajjiin akka inni dhufaa jiruus eegaa waaniin jiruuf , akka gara kiyya deebi'uuf , nagayaan karaa isaa irra buusaa .
46016012	Obboleeysa kiyya Apholos , obboleeyyan warra kaanii wajjiin dhufee akka isin laaluuf , ani gad jabeeysee itti himee tiin ture ; haa tahu malee , inni wayta ammaa tana isin bira dhufuuf fedha hin qabu ; ammoo hogguu carraa arkate , dhufuun isaa hin hafu .
46016013	Dammaqaa , amantitti cimaa tii dhaabbadhaa ! Warra onnee qabdan tahaa , jabaadhaa !
46016014	Waan hojjattan hundumaa jaalalaan raawwadhaa !
46016015	Ammaas yaa obboleeyyan koo , haaskaan Isxifaanaas , Akaayyaa keeysaa warri dura amantii fudhatan akka isaan tahan ni beeytu ; amantoota kiristaanaa kaadamuufiis if kannanii ti jiru .
46016016	Warra akkanaa , kanneen hojii kanaaf if kannanii itti dadhaban hundumaaf , akka ajajamtaniin jabeeysee isin yaadachiisa .
46016017	Isin dhufuu dadhabnaan Isxifaanaas , Fortunaaxosii fi Akaayqosiis bakka teeysan bu'anii dhufanii , waan ana irraa irrate anaaf guutnaan niin gammade .
46016018	Akkuma garaa keeysan gammachiisanitti , garaa kiyyaas gammachiisanii ti jiru ; warri akkanaa kun beekamuu dha qaban .
46016019	Waldayoonni kiristaanaa kutaa Asiyaa keeysa jiran , nagaya isiniif dhaamu ; Aqiilaanii fi Phriskaan waldaya mana isaanitti walitti qabamtu wajjiin , Gooftaa keeysaan nagaya onnee irraa buqqa'e isiniif ergu .
46016020	Obboleeyyan as jiran hundinuu nagaya isiniif dhaamu ; yaada garaa xaliila taheen , dhungoon nagaya wal gaafadhaa !
46016021	Nagaya kana ana Phaawulos tu harka kiyyaan isiniif barreeyse .
46016022	Namni Gooftaa Yesuus Kiristoos hin jaalanne , abaaramaa haa tahu ; “ Maaraanaataa ! ” hiikkaan isaa tiis , “ Yaa Gooftaa keenyaa koottu ! ” jechuu dha .
46016023	Ni'imaan Gooftaa Yesuus isinii wajjiin haa taatu !
46016024	Jaalalti tiyya Yesuus Kiristoos keeysaan , hunduma keeysanii wajjiin haa taatu ! Aammiin !
47001001	Ani Phaawulos , fedhii Rabbii tiin ergamaa Yesuus Kiristoos kan tahe , Ximotewoos obboleeysa amantii wajjiin , gara waldaya Rabbii tan magaalaa Qorontoos jirtuuf , akkasumatti warra guutummaa kutaa Akaayyaa keeysaa , kiristaanota hundumatti tana barreeysuu kiyya .
47001002	Rabbi , Abbaa keenyaa fi Gooftaa keenya Yesuus Kiristoos irraa hiis , ni'imaa fi nagayni isiniif haa tahan !
47001003	Rabbi , ammaas Abbaa Gooftaa keenyaa Yesuus Kiristoos , Abbaa araaraa tii fi , Rabbii sadoo hundumaa nuuf kannuuf , galanni haa tahu !
47001004	Inni , rakkoo teenya hunduma keeysatti gargaarsaan nuuf dirmate ; akka nutiis warra rakkoo keeysa jiraniif , gaargaarsa kannuuf dirmachuu dandeenyuufi .
47001005	Hiraar Kiristoos kan hanga hin qabne keeysaa akkuma hirmaannutti , akkasumatti ammaas Kiristoos keeysaan sadoo hanga hin qabne irraa nuti warra hirmaatu .
47001006	Nuti yoo dararamne , sadoo fi ammaas najaatuma keeysaniifi ; ammaas nuti sadoo arkannuus , akkuma isin sadoo arkattaniifi ; kuniis , cinqii tan akka nuti qabnuu , isiniis obsaan dandayuu yoo itti barattani .
47001007	Isin akkuma cinqii teenya irraa hirmaattanitti , akkasumatti ammaas sadoo teenya irraahiis akka hirmaattan waan beeynuuf jecha , abdiin nuti isin irratti qabnu bakkaa hin sossootu .
47001008	Yaa obboleeyyan koo , rakkoo kutaa biyya Asiyaa keeysatti nu irra geeyse , odoo isinitti hin himamin akka haftan hin barbaannu ; rakkoo guddoo tan obsuuf humna teenyaa ol nutti taate jala turree , lubbumaan jiraachuufi illee , abdii dha nu kutachiifte .
47001009	Akkuma waan firdiin du'aa nutti faradamtetti wanni nutti dhagayameef bar ; akka nuti if irratti amantaa dhabnee , ammoo Rabbuma kan warra du'an du'a keeysaa kaasu qofa irratti irkannuufi kuni tahe .
47001010	Rabbi balaa du'aa tana jalaa nu baasee ti jira , hegerees nu baasuuf taa'a . Amma illee ittuma furee akka nu eewaluuf jecha , abdii teenya isuma irra kaayannee ti jirra .
47001011	Isiniis ammaas kadhata keeysaniin nu gargaaruu dha qabdan ; kadhata nama hedduu dhaan godhameeef deebisa kannameef , namni hedduun , eeyba nuuf kannamte laalchisuun , bakka teenya bu'anii Rabbi akka nuuf galateeyfataniifi .
47001012	Kunoo dhaadannoon teenya tana ; jireenyi nuti biyya addunyaa tana keeysa jiraanne , keeysumaa huu , akkaataan nuti qulqullummaa fi amanamummaan isiin wajjiin itti jiraanne , Rabbi biraa tahuu isii , xalaliin teenya ragaa dha nuuf baati ; kuniis ni'imaa Rabbii tiini malee , hikmaa biyya addunyaa tiinii miti .
47001013	Waanuma isin dubbisuu fi hubachuu dandeeysan malee , nuti waan biraa isiniif hin katabne ; hunduma isaa tuu akka hubattan niin abdadha .
47001014	Akkuma isin amma cinaa tokko nuuf hubattanii jirtutti , guyyaa Gooftaan keenya Yesuus deebi'ee dhufutti ammaas nuu fi isiniis waliini dhaadachuu dandeenya .
47001015	Kun akka tahuuf deemu mirkana waan naa taheef , eeyba Rabbii dachaan akka arkattaniif jechaan , takka duraan dhufee isin laaluun barbaade .
47001016	Waytaan gara kutaa biyya Maqedooniyaa dhaquuf deemu , karaa keeysan goree isin arkee , ammaas Maqedooniyaa dhaa gaafaan deebi'uus isinitti goree , achiin booda akka isin gara kutaa biyya Yihudaatti qaceelchuun na gargaartan akeekee tiin ture .
47001017	Akeeka kana waytaan qopheeyse , qalbii rooraatuu dhaa niin baafadhee laata ? Yookiin waytaan akeeka kiyya baafadhu , akkuma namni biyya addunyaa tanaa waan takka “ Eeyye ” jedhe , hogguusuma ammaas “ Miti ” jedhu sanitti , aniis akkasumattiin akeeka baafadhee ?
47001018	Akka amanamummaan Rabbii mirkana dhugaa taatetti , akkasumatti dubbiin ani isinitti dubbadhuus , eeyyeen tiyyaas , mititti tan jijjiiramtuu miti .
47001019	Yesuus Kiristoos , Ilmi Rabbii , kan Silwaanos , Ximotewoosii fi anaaniis isin jiddutti lallabame san , inni waan “ Eeyye ” jedheen , “ Miti ” hin jedhu ; Kiristoos hoggayyuu “ Eeyye Rabbii ti ” nuuf tahe .
47001020	Abdiin Rabbi kanne hundinuu , Kiristoosiin eeyye godhaman ; kanaaf jecha nutiis “ Aammiin ” jennee ti Rabbiif galata ulfinaa galchina .
47001021	Eegasuu , Rabbuma , kan nuu fi isiniis Kiristoos keeysatti gadi jabeeysee nu dhaabe ; isuma ammaas kan hojii kanaafiis adda baasee nu muude .
47001022	Rabbi , sumuda isaa nu irra kaayee ti jira ; inni ammaas Ruuhaa isaa qalbii teenya keeysatti , qabuulii waan nuuf ol kaayee godhee ti dhangalaase .
47001023	Ani ammoo isin qusachuuf jecha , Qorontoositti deebi'uu irraa hafuu kiyyaaf , Rabbii tu anaaf ragaa dha !
47001024	Isin amantitti jabaattanii waan dhaabbattaniif , isin gammachiisuuf jecha isiniin wajjiin hojjanna malee , nuti amantii teeysan irratti amrii qabaachuu fi miti .
47002001	Ani ammaas deebi'ee isin gaddisiisuuf , akkaan gara keeysan hin dhufne murteeyfadhee tiin jira .
47002002	Ani ammoo isin gaddisiifnaan , mee eenyuu tu jira kan na gammachiisuuf hafe ? Isinuma warrumaan ani gaddisiise kanaa mitii ?
47002003	Gara keeysan waytaan dhufu , namoonni na gammachiisuun isaan irra ture , akka ana hin gaddisiifneef jechaan , akkasitti isiniif katabee jira ; gammachuu tiyya akka hirmaattan hunduma keeysan irraa huu amantaan qaba .
47002004	Cinqii guddoo fi rakkoo na irra geeysee tu , akkasitti imimmaan dhangalaasaa akkaan isiniif barreeysu na godhe ; haa tahu malee , xalayaa tanaan isin gaddisiisuuf odoo hin tahin , jaalaltiniin ani isiniif qabu , hangam gadi fagoo akka taate isinuma hubachiisuufi .
47002005	Namni tokko nama biraa yoo gaddisiise , anuma gaddisiise jechuu miti , hunda keeysan gaddisiise malee ; hunda keeysan tahu illee baatu , isin keeysaa hanga tokko gaddisiisuun isaa ni mala .
47002006	Nama akkasii kanaaf , adabnummaan isin sagalee guddoon irratti walii galanii kannitaniif ni gayaafi .
47002007	Tahu illee , akka inni ammaas hizaaba malee gaddee hin miidhamneef , oomfuma isaaf gootanii jajjabeeysuu tu isin irraa eegama .
47002008	Akkanatti jaalala namticha kanaaf qabdan , deebiftanii haarayoomsuu dhaan akka mirkaneeysitaniifiin jabeeysee isin kadhadha .
47002009	Wanniniin ani isiniif barreeyseefiis , waanuma hundumattuu ajajamoo tahuu keeysan , isin fitinee beekuufi .
47002010	Nama isin oomfii gootaniif , aniis oomfiin godhaafi ; sanuu wantiniin oomfii godhuu huu yoo jiraatte , isinumaaf jecha Kiristoos duratti oomfii isaaf godhee tiin jira .
47002011	Sharriin akeeka Sheeyxaanaa maal akka taate waan beeynuuf , Sheeyxaanni akka nu hin gowwoomsineef tana goona .
47002012	Wangeela Kiristoos lallabuuf magaalaa Xirohaas hogguun gahe , Gooftaan akka karaa anaaf baneen arke .
47002013	Obboleeysa kiyya Tiitoos achii dhabnaan , qalbiin na sabachuu dha didde , akkasittiin isaanitti nagaya dhaammadhee , gara kutaa biyya Maqedooniyaatti dabre .
47002014	Rabbi kan wayta hundumaa karaa Kiristoosiin akka warra injifannoon duulaa galanitti nu deemsisuuf , galanni haa tahu . Bakkuma deemnu hundumattuu , Kiristoos beekuun , akka urgaa shittootti wal geeysi .
47002015	Warra najaa baafamaa jiranii fi ammaas warra karaa badii irra jiraniifiis , nuti Rabbiif shurufkaa Kiristoos tan urgooytuu dha .
47002016	Warra karaa badii irra jiraniif , ciincaa du'aa tan nama ajjeeftu , warra karaa najaataa irra jiraniif ammoo , urgaa jireenyaa tan nama jiraachiftuu dha ; duuba eenyuu tu tajaajila akkasii kanaaf gaha ?
47002017	Nuti akka warra Rabbi biraa ajajamanii ergamanitti Kiristoos keeysaan fuula Rabbii duratti , amanamummaan dubbanna malee , akkaataa namoonni hedduun Qoowlii Rabbii akka waan meeshaa gurguraa taatetti irraa faaydayuuf barbaadanii tii miti .
47003001	Ammaas deebinee if dhaadachuu dha jalqabnaa ? Yookiin akka namoonni tokko tokko xalayaa ragaa dhaa tan gara keeysan fidanii , yookiin isin irraa arkachuu barbaadanii tu nu barbaachisee laata ?
47003002	Nuuf taanaan isinuma mataa keeysanii tu , xalayaa ragaa tan onnee teenya keeysatti katabamtee beekamtee namayyuun dubbifamte .
47003003	Isin , xalayaa Kiristoos tan nuun ergamte ; tan qalimaan hin katabamin , ammoo tan Ruuhaa Rabbii Jiraataa tiin katabamte ; tan loohaa dhagaa irratti odoo hin tahin , loohaa onnee jiraattuu teeysan irratti katabamtee dha .
47003004	Amantaan nuti Kiristoos keeysaan gara Rabbitti qabnu tan akkasii tana .
47003005	Nuti ifii keenyaan waa takka illee godhuuf dandeeyyii qabna hin jennu ; dandeeyyiin teenya ammoo Rabbi biraa nuuf dhufti .
47003006	Isumaa tu kaadamtoota irbuu haarayaa akka taanu nu dandeeysise , irbuun tuniis tan qubeen katabamte odoo hin tahin , tan Ruuhaan katabamtee dha . Seerri katabame ni ajjeesa , Ruuhal Qudus ammoo jireenya namaaf kanna .
47003007	Eegasuu , seerri du'a fide , inni loohaa dhagaa irratti qubee dhaan kan katabamee huu , nuura ulfinaa fuula Muusee irraa walaqisiifnaan , ummanni Israa'el ija itti dhaabanii , laaluu hanga dadhaban takka gahe . Akkasumaanuu nuurri san kan irrachaa deemu ture .
47003008	Tajaajilli Ruuhaan kannamu ammoo hangam takka caalchisee nuura ulfinaa haa qabaatu ree ?
47003009	Tajaajilli namatti firdii godhuu huu ulfina-qabeeysa eega tahe , tajaajilli qaceelaa nama godhu ammoo , hangam takka caalchisee ulfina-qabeeysa tahuu tu irra jira ?
47003010	Amma wal bira qabnaan , dhugumaan ulfina irra caalu kan qabu waan arkameef , inni kanaan dura ulfina-qabeeysa ture , ulfina-dhabeeysa tahee ti jira .
47003011	Eega inni waytumaaf jiraate sanuu ulfina qabaate , inni bara baraan itti furee jiraatu ammoo , hangam irra caalchisee ulfina haa qabaatu ree ?
47003012	Kanaaf nuti abdii akkanaa warra qabu eega taanee fuu , ija-jabina guddaa dha qabna .
47003013	Nuti akka Musee tii miti ; Muuseen , walaqqisa fuula isaa , sanuu kanuma nuurri irraa irrachaa deemu san , ummanni Israa'el ija itti dhaabee akka hin laalleef , fuula isaa irra hagooggii kaayee ti ture .
47003014	Qalbiin isaanii tiis akka dhagaatti jabaatte ; wayta irbuun dullattiin sun dubbifamtu , hanguma arraatti illee taanaan , golguma sanii tu odoo irraa hin kaafamin irra jira ; kan golga san irraa kaasuus , Kiristoosuma qofa waan taheefi .
47003015	Arruma illee wayta Seerri Musee dubbifamu , golgichi qalbii isaanii hagoogaa ti jira .
47003016	Barreeyfamni Qulqulluun , “ Wayta namtichi gara Gooytaatti deebi'u , golgi isa irraa ni kaafama ” jedha .
47003017	Kunoo , Gooytaan , Ruuhaa dha ; bakkuma Ruuhaan Gooytaa jiru , bilisummaaniis achuma jirti .
47003018	Ammaas nuti warri fuula keenya odoo hin hagooggatin , ulfina Gooftaa walaqqisnu hundinuu , gara bifa isaa , tan ulfinni isii itti dabalamaa deemutti jijjiiramaa ti jirra ; ulfinni kuniis Gooytaa Ruuhaa tahe irraa dhufa .
47004001	Kanaaf , nuti tajaajila kana araara Rabbii tiin waan arganneef jecha , abdii hin kutannu .
47004002	Akkanaa mannaa , waan namni itti qaanfatee dhooysu nuti hin goone , shaaxirummaas dhiifne , ammaas Qoowlii Rabbii tiis hin jajallifnu . Karaa kaaniin ammoo , dhugaa zaahir baasuu dhaan , fuula Rabbii duratti xalalii nama hundaatti if dhiheeysina .
47004003	Wangeelli nuti lallabnu yoo hagoogame ammoo , warra karaa badii irra jiran qofa duraa hagoogame .
47004004	Kiristoosuma guutuu bifa Rabbii taheen mormuun , mootiin waytanaa Sheeyxaanni , qalbii warra amantii hin fudhatinii doomsee , isaan ifa durrii ulfina Wangeela Kiristoos akka hin agarre godhuuf , hangullaa isaanii jaamsee ti jira .
47004005	Nuti , “ Yesuus Kiristoos Gooftaa dha ” jennee ti labsina malee , mataa keenya if hin labsinu ; ifii keenya ammoo Yesuusiif jecha isiniif gabroota if goone .
47004006	Rabbuma kan , “ Dukkana keeysaa ifni haa ifu ! ” jedhee tu , ifni isaa qalbii teenya keeysatti akka ifu godhe ; kanaas ifaa beekumsa durrii ulfina Rabbii , kan fuula Kiristoos keeysatti walaqqisu nuuf kannuuf godhe .
47004007	Nuti ammoo badhaadhummaa tana okkotee biyyee keeysatti qabna ; tuniis humniti hizaaba hin qabne tun , teenya odoo hin tahin , tan Rabbii tahuu isiiti agarsiifti .
47004008	Karaa hundumaan ni hacuucamna , ammoo hin bururuynu ; nu dura facaati , ammoo abdii hin kutannu .
47004009	Ni reebamna , ammoo hin hadiyyoomnu , lafaan dhawamna , ammoo achumaan hin badnu .
47004010	Jireenyi Yesuus jasada keenya keeysatti akka mullifamuuf jecha , hoggayyuu jasada keenya keeysatti du'a Kiristoosi baadhanna .
47004011	Jireenyi Yesuus jasada keenya kan du'u kana keeysatti akka mullifamuuf jecha , nuti oduma lubbuun jiraannuu , Kiristoosiif jecha hoggayyuu du'atti dabarfamnee kannamaa ti jirra .
47004012	Akkanaan duuti nu keeysatti hojjachaa ti jirti ; jireenyi ammoo isin keeysa .
47004013	Barreeyfama Qulqulluu keeysatti , “ Niin amane , ammaas niin dubbadhe ” jedha ; nutiis haaluma sanitti Kiristoos waan amanneef jecha , callisuu hin dandeenye .
47004014	Rabbi kan Gooftaa Yesuus du'aa kaase , nuus ammaas Yesuus wajjiin akka kaasuu fi ammaas isin wajjiin if bira akka nu geeysuus ni beeyna .
47004015	Kun hundinuu faayduma teeysaniif ; ni'imaa Rabbii caalatti namoota hedduu geeysee , tanaan hamdiin durrii ulfina Rabbii tiif dhihaattu hoddommaattee akka dhangalaatuufi .
47004016	Eegasuu nuti gonkumaa abdii hin kutannu , namummaan teenya tan jasadaan mullattu tun gadi dhumaa yoo deemte illee , namummaan teenya tan keeysaa , guyyuu haarayoomaa ti deemti .
47004017	Rakkinni sablaan amma waytuma gabaabduuf baadhannu kun , durrii ulfina ilaa-abad , tan hizaaba hin qabne nuuf qopheeysutti jira .
47004018	Kanaaf nuti ija teenya waan mullatu irratti odoo hin tahin , waan hin mullanne irratti dhaabna ; wanni mullatan kanneen waytumaafi , wanni ijatti hin mullanne ammoo , waan bara baraa ti .
47005001	Daasni addunya irratti keeysa jiraannu , [ qaamni keenya ] kun yoo diigame , kan harka namaa tiin hin ijaaramin , samii irratti mana bara baraan jiraatu tokko , Rabbi biraa akka qabnu ni beeyna .
47005002	Hangasuu amma asitti , mana keenya kan samitti keeysa gallu san uffachuuf hawwiin aadaa ti jirra .
47005003	Eega isa uffanne gaa , qullaa taanee arkamnuun hin hafne .
47005004	Hanga daasa kana keeysa jiraannuu , mashquulaani ittanna ; kuniis uffanni kun akka nu irraa fuudhamu barbaannee tii miti , inumaatuu itti fufnee uffifamuu dha barbaanna ; akkasitti qaamni du'aaf kanname kun jireenyaan akka liqimfamuufi .
47005005	Inni waanuma tanaaf nu qopheeyse , Rabbuma kan Ruuhaa isaa qabuulii waan dhufaa jiruu godhee nuuf kannee dha .
47005006	Kanaaf jecha , hanga jasada qaamaa kana keeysa jiraannuu , mana Gooftaa irraa fagoo taahuu keenya beeynu illee , hoggayyuu mirkanii abdii ni qabna .
47005007	Nuti amantii dhaan jiraanna malee , arkaa ijaa tiinii miti .
47005008	Nuti jasada qaamaa kana keeysaa baanee , Gooftaan wajji jiraachuu akka filannu abdii jabdu qabna .
47005009	Eegasuu jasada qaamaa keeysa jiraannuus , yookiin irraa fagaannuus , akeekni keenya Gooftuma gammachiisuu .
47005010	Namni hundinuu matumatti , jasada qaamaa keeysa odoo jiruu waan hojjateef , gaarii taatuus yookiin hamtuu , gatii teenya fudhachuuf hundi keenyaahuu arshii firdii Kiristoos duratti dhihaachuu tu nu irra jira .
47005011	Kanaaf nuti Gooftaa sodaachuu jechuun maal akka taate beeynee , namoota fudhachiisuu dha yaalla . Maalummaan teenyaas Rabbi biratti beekamtuu dha ; akkasumatti ammas xalalii teeysan keeysattiis beekamoo akka taane niin abdadha .
47005012	Nuti irra deebinee isinitti if dhaadeysuu keenyaa miti ; nuun akka if dhaadattaniif carraa isiniif kannina ; kuniis warra waan qalbii keeysa jiruun odoo hin tahin , kanneen waan ijatti mullatuun dhaadataniif , jawaaba isaaniif kannuu akka dandeeysaniifi .
47005013	Yoo qalbiin kan nu gargalte taate , Rabbumaaf jecha ; qalbiin wal bira fayyaa yoo nu taate ammoo , isiniif jecha .
47005014	Namtichi tokko nama hundumaaf akka du'e , akkaataa kanaaniis namoonni hundinuu akka du'an amannee waan fudhanneef jecha , jaalalti Kiristoos nu qabdi .
47005015	Kiristoos hundumaaf du'e ; eegasuu warri jiran asii achi , mataa isaanii tiif jiraachuu odoo hin tahin , ammoo kan bakka isaanii du'ee ammaas kaafame saniif jiraachuu dha qaban .
47005016	Eegasuu nuti ammaa jalqabnee , eenyu illee akka haala addunyaatti hin ilaallu ; Kiristoos , wayta takka akkasitti kan laallee taanu illee , asii achi ammoo akkasitti isa hin hubannu .
47005017	Kanaaf , namni Kiristoositti amane uumama haaraya taha ; wanni moofaan dabree , kunoo waan haarayaa tu dhufe .
47005018	Kun hundinuu Rabbi kan Kiristoosiin ifitti nu araarse biraahi tahe ; inni ammaas tajaajila hojii araaraa nutti kanne .
47005019	Kuniis , Rabbi dilii namaa odoo itti hin lakkaawin Kiristoosiin biyya addunyaa ifitti araarsaa ti ture ; ergaa araaraa tanaas hadaraa dha nutti kanne .
47005020	Kana waan taheef , nuti ambaasaadaroonni Kiristoos , akka waan Rabbi nu keeysaan isin dhageeysifatuu taanee , “ Rabbitti araaramaa ! ” jennee ti isin kadhanna .
47005021	Kiristoosuma dilii hin qabne keeysaan , qaceelina Rabbii akka taanuuf , nuuf jecha dilii dha isa godhe .
47006001	Nuti warri Rabbii wajjiin hojjannu , ni'imaa Rabbii akkanumatti bilaashitti hin fudhatinaa jennee ti isin kadhanna .
47006002	Rabbi , “ Wayta ana biratti jaalatamee fudhatametti , si dhagayee tiin jira ; guyyaa najaataattiis si gargaaree tiin jira ” jedha . Kunoo , amma wayti jaalatamtee fudhatamte ; guyyaan najaataa tiis kunoo arruma !
47006003	Tajaajila kanninu keeysatti irrinni akka hin arkamneef jecha , wannummaan feetee taatu , nuti gufuu namatti hin taanu .
47006004	Gara kaaniin ammoo , nuti karaa hundumaanuu akka kaadamtoota Rabbitti if dhiheeysina . Kuniis obsa guddaan , rakkachuu dhaan , cinqamuun , balaan nu mudattuus ;
47006005	ni garafamna , ni hidhamna , rabshaa nu irratti kaasu , hojii ulfaattuun miidhamuun , halkan hirriiba dhabuun , beelaaniis ni hubamna .
47006006	Garaa xaliilaan , hubannaa qabaachuun , obsaa fi rahamataas qabaachuun , Ruuhal Qudusiin jaalala dhugaa dhaa ti agarsiifna .
47006007	Dhugaa dubbachuu dhaan , ammaas humna Rabbii tiiniis ni dalayna ; meeshaa qaceelinaa kanneen Rabbi nuuf kanne , harka mirgaa tii fi harka bitaatti qabanna .
47006008	Kabajamaa , sablachaatiis , arrabfamaa , faarfamaatiis , malaan-nyaattuus ni jedhamna , nuti ammoo warra haqaa taanee ti jiraanna .
47006009	Beekamoo taanee odoo jirruu , akka warra hin beekaminitti lakkaawamne , akka warra du'anitti lakkaawamnaasi , nuti ammoo kunoo ni jiraanna ! Ni garafamna , ammoo hin ajjeefamne .
47006010	Ni naasifamna , ammoo wayta hundumaa gammachuu dha qabna ; deegoo taanee , ammoo namoota hedduu taajiroomsina ; waa takka illee qabaachuu baannuus , wanni hundinuu teenyuma .
47006011	Yaa warra Qorontoos , nuti baxalaquma goonee ti isinitti dubbanne , garaan keenyaas isiniif ballaa dha .
47006012	Isinii tu garaa keeysan nuuf ballisuu dide malee , nuti garaa keenya isiniif ballisuu hin dinne .
47006013	Akkuma nuti garaa isiniif ballannetti , isiniis garaa nuuf balladhaa ! jedhee tiin , akkuma abbaan ilmaan isaatitti dubbatuttiin aniis isinitti dubbadha .
47006014	Warra amantii didan wajjiin walitti hin hidhatinaa ! Qaceelinninii fi jallinni maal walitti qabu ? Ifninii fi dukkanti niis tokkummaa maalii ti qabu ?
47006015	Kiristoosii fi Sheeyxaanni hoo maal irratti walii galu ? Namni amane tokko nama hin amanin wajjiin maal qooda qaba ?
47006016	Beeytel maqdas Rabbii , waaqayyolii tolfamoo wajjiin wali-galtee maali qabu ? Numaatu beeytel maqdas Rabbii Jiraataa ti , Rabbiinuu , “ Ani isaan keeysaan jiraadha , isaan jidduus niin deddeebi'a ; ani Rabbii isaanii tiin taha , isaaniis ummata kiyya tahu ” jedhee ti jira .
47006017	Bakka biraattiis ammaas , “ Eegasuu isaan keeysaa as bahaa , ammaas isan irraa gargar bahaa , waan najisaas harkaan hin tuqinaa ! Aniis isiniin fudhadha , jedha Gooytaan . ”
47006018	Akkasumatti ammaas , “ ‘ Ani Abbaa keeysaniin taha , isiniis dhiiraa fi dhalaan ilmaan kiyya taatu ’ jedha Gooytaan inni hundumaa dandayu ” jedhamee ti jira .
47007001	Kabajamoo saahibban koo ! Nuti warra abdii kanneen qabu eega taane , koottaa mee , waanuma jasada qaamaa keenyaa fi ruuhaa keenya najisu hundumaa irraa if haa xaaharruu ; sodaa Rabbii tiin jiraachaa , qulqullummaa illaa hin qabne bira gahuuf haa tattaafannuu .
47007002	Garaa nuuf balladhaa ! Nuti nama tokko illee hin yakkine , nama tokko illee amala hin balleeysine , ammaas nama tokko illees gowwoomsinee itti haajaa hin baane .
47007003	Tanaas yakka isinitti muruuf hin dubbadhu , akkumaan kanaan duraa huu jedhetti , wajjiin du'uu fi wajjiin jiraachuufiis , isin garaan keenya keeysa jirtu .
47007004	Ani amantaa guddaan isin irraa qaba , hedduun isiniin dhaadadhaasi ; rakkoolee nu irra gayan hunda keeysatti , hedduu dha jajjabeeyfamne , gammachuun tiyyaas hanga hin qabdu .
47007005	Wayta Maqedooniyaa seenne , qaamni kiyya kun boqonnaa dhabee ti ture ; gara itti garagalluus ni dhabne , alaan lolli adawwii tu nu irra ture , keeysa namummaa keenyaa tiin ammaas sodaani rakkanne .
47007006	Rabbi inni warra gaddan jajjabeeysu ammoo , dhufa Tiitoosiin nu jajjabeeyse .
47007007	Kuniis dhufa isaa qofaan odoo hin tahin , isa jajjabeeysuun keeysaniis irratti dabalamee ti ; Tiitoos na yaaduu keeysan , booya teeysan , yaadaan anaa wajji dhaabbachuu keeysaniis hogguu anatti hime , gammachuun tiyya hizaabaa baate .
47007008	Xalayaa tiyyaan isin gaddisiisee turu illee , amma sheenaa hin qabu ; waytumaaf isin gaddisiisuu isii hogguun arke , xiqqo sheenawee tiin ture .
47007009	Amma ammoo waaniin isin gaddisiiseef jecha odoo hin tahin , gaddi keeysan akka toowbattan , waan isin godheef jecha niin gammada ; gadduun keeysan akkuma Rabbi haa tahu jedhetti waan tureef , karaa tokko illee nuu gocha keenyaan isin hin kasaarre .
47007010	Gaddi fedhii Rabbii tiin gahu sheenaa hin qabu , toowbaa fiduu dhaan najaatatti nama geeysa ; gaddi biyya addunyaa ammoo , du'a namatti fida .
47007011	Gaddi fedhii Rabbii tiin tahe kun , maal akka isin keeysatti uume , eegasuu mee laalaa ! Akkamitti akka isin hamiltan , xaliilummaa teeysan agarsiisuuf akkamitti akka fardeeyfattan , warra balleeysaniin akkamitti akka loltan , akkamitti akka if birrattan , hammam na arkuuf dharraa akka qabdan , badii irratti yakka muruuf hammam akka isin qophooytan ; qafxii kanneen hundumaa irratti badii dhabuu teeysani mirkaneeysitan .
47007012	Ani xalayaa san isiniif katabu illee , sababa warra nama miidhaniif yookiin nama miidhameef odoo hin tahin , ammoo isin hammam takka amanamoo akka nuuf taatan , Rabbi duratti akka isinitti mullattu godhumaafi ture .
47007013	Tana hundumaaniis sadoo arkannee ti jirra . Sadoo teenya qofaaf odoo hin tahin , haaluma isin hundinuu isatti agarsiiftaniin , Tiitoos waan hedduu gammadeef jecha nutiis ammaas irra caalatti gammachuun nutti dhagayamte .
47007014	Isiniin xiqqo isatti if dhaadadhee tiin ture , isiniis if na hin qaanfachiifne ; akkuma wanni isiniin jenne hundinuu mirkana taatetti , akkasumatti ammaas isiniin Tiitoositti dhaadachuun tiyyaas mirkanooytee ti jirti .
47007015	Akkaataa itti hundi keeysanuu barsiisa isaa tiif ajajamtanii , sodaa fi hollachuu dhaan isa simattan wayta yaadatu , jaalalti inni isiniif qabu tan dur irraa huu ni caalti .
47007016	Aniis amantaa guutuu isin irratti qabaachuu kiyyaaf niin gammada .
47008001	Yaa obboleeyyan keenya , waan ni'imaan Rabbii , waldayoota kiristaanaa Maqedooniyaa tiif raawwatte , akka beeytan barbaanna .
47008002	Rakkinni hizaaba hin qabne isaan fitinu illee , ammaas miskiinummaa hundaa gadii keeysa jiraachaa , gargaarsa kannuu irratti gammachuu haddii hin qabneen , arjummaan isaan godhan , guutuu gubbaan dhangalatu turte .
47008003	Isaan fedhuma isaanii tiin , waan kannuu dandayanii fi , inumaatuu humna isaanii tii oluu , akka kannan ani ragaan bahaafi .
47008004	Warra amantoota san gargaaruuf , carraa akka isaaniif kanninu , gadi jabeeysanii , nu kadhatanii ti turan .
47008005	Isaan , waan nuti isaan irraa eegganne caalaa dha godhan ; duraan dursanii Rabbitti if kannan , booddee ammaas akka fedhii Rabbitti , nuttiis if kannan .
47008006	Kanaaf Tiitoos akkuma kanaan dura jalqabetti , hojii ni'imaa tana gara keeysaniin akka raawwatu , hadaraa itti dhaamannee ti jirra .
47008007	Ammaas waan hundumaatti dureeyyii akkuma taatan , kuniis amantitti , hayyummaa dubbitti , beekumsatti , fedha nama gargaaruu irratti , jaalala nuuf qabdan irratti , ammaas tajaajila hojii ni'imaa tana irrattiis , caalatti arjummaan duroomaa !
47008008	Akkana jechuun tiyya , warri biraa akkamitti akka dhugumaan fardeeyfatan agarsiisuu dhaan , jaalalti teeysan tan dhugaa tahuu mirkaneeysuufi malee , ajaja isiniif kannuufii miti .
47008009	Isin kunoo , ni'imaa Gooftaa keenyaa Yesuus Kiristoosiin , inni dureeysa tahee odoo jiruu , isiniif jecha akka deege , isin ammoo deegummaa isaa tiin akka duroomtan ni beeytan .
47008010	Gocha isin bara-dheengaddaa jalqabdan san , amma itti furtanii raawwachuun keeysan , gaarii tahuun isin gorsa ; dura kannuu qofa odoo hin tahin , warri kannuuf dura yaadees isini .
47008011	Waan godhuuf itti mirqaantan tana , bakkaan gahaa raawwadhaa ! Xumuruuf , yaadni qabdan akka boodatti hin hafne , waanuma amma qabdaniin itti dirmadhaa !
47008012	Namni kannuuf fedha qabaannaan , kannaan inni dhiheeysu san tan humna isaa gararraa odoo hin tahin , akkuma humna isaatti yoo taate fudhatama qaba .
47008013	Kanaas ba'aa isin irratti tuullee , warra kaaniif sablisuuf odoo hin tahin , wal qixxeeysuu dha barbaanna .
47008014	Haala ammaa kanatti qabeenya keeysan bash-bash kan tahe irraa waan isaanitti hanqate isinii tu guutaafi , isaaniis faraqatti qabeenya isaanii bash-bash kan tahu irraa hanqina keeysan ni guutu ; akkanatti wal-qixxummaan argama jechuu dha .
47008015	Barreeyfamni Qulqulluun , “ Nama hedduu guurrateef humaa irraa hin hafneef , nama waa xiqqo guurratees humaa itti hin irranne ” jedha .
47008016	Rabbi , kan fedha akkaan ani isiniif qabuu garaa Tiitoos keeysa kaayeef hamdiin haa geeysuuf !
47008017	Tiitoos gaaffii teenya fudhachuu qofa odoo hin tahin , fedhuma mataa isaa tiinuu , mirqaana jabaan gama keeysan dhufaa ti jira .
47008018	Isaa wajjiiniis , obboleeysa amantii dhaa , kan tajaajila Wangeela lallabutti , waldayoota kiristaanaa hundumaa biratti faarfamaa tahees , erguu keenya .
47008019	Kana qofaa miti ; obboleeysi kun gargaarsa jaalalaa , kan ulfina Gooftichaa tiif mirqaanaan itti cinnee tajaajiluuf kaane kana irratti , akka nu wajjiin deemuuf , waldayoota kiristaanaa tiin nama filamee shuumamee dha .
47008020	Akkaataan nuti horii gargaarsaaf arjoomame kana itti qabnu , maqaan keenya akka nu hin badnetti , hama hundumaa hambisuuf tattaafanna .
47008021	Nuti fuula Gooftaa duratti qofa odoo hin tahin , fuula namootaa durattiis , haqaan dalaguuf hedduu dha itti cinqamna .
47008022	Itti daballee , nuti obboleeysa keenya tokko , nama waan heddutti xiinxallee , wayta hedduu gargaaruu nama fedhu tahuu isaa bira geenye , jara kanaa wajjiin erguu keenya ; inni ammaan tana waan isin irratti amantaa qabuuf jecha hamilee guddooni gargaara .
47008023	Tiitoos taanaan gola kiyya kan isin wajjiin dalagu ; obboleeyyan keenya jara kaan taanaaniis , isaan bakka-buutoo waldaya kiristaanaa , warra durrii ulfina Kiristoosiif tajaajila kannanii dha .
47008024	Kana waan taheef , waldayoonni kiristaanaa hundinuu akka beekaniif , jaalala teeysan tan nuti ittiin isiniin if dhaadannu san , jara kanaaf mirkaneeysaa !
47009001	Waa'ee gargaarsa warra amantootaa tiif kannamuu ammoo , isiniif katabuun na hin barbaachisu .
47009002	Isin gargaarsaaf hamilee qabaachuu keeysan niin beeka ; qophaawummaa teeysaniiniis ani , “ Kiristaanonni biyya Akaayyaa bara-dheengaddaa tii jalqabanii qophaawanii ti jiru ” jedhee waa'ee keeysaniif warra Maqedooniyaatti ifiin dhaadadha ; hamileen teeysaniis isaan keeysaa namoota hedduu hojitti sossooftee ti jirti .
47009003	Ammaas taanaan qophaawanii ti jiru , akkumaan jedhetti , isiniis qophooytanii akka arkamtan barbaachisa ; tana irratti isiniin dhaadachuun teenya bilaasha akka hin taaneef jecha , kunoo obboleeyyan keenya gara keeysan ergine .
47009004	Warri Maqedooniyaa anaa wajjiin dhufanii , akka isin hin qophaawin yoo arkan ammoo , teeysan haftee nutuu warri akkasitti isiniin if dhaadanne qaanii tu nu mudata .
47009005	Kanaafiin , obboleeyyan keenya kana , na dura gara keeysan dhufanii , gargaarsa isin arjummaa dhaan kannuuf abdachiiftan san , duraan dursanii akka qopheeysaniif isaan jerjersuun barbaachisa anatti fakkaate ; gargaarsi kuniis kan dirqamtanii gootan hin tahin , kan fedhaa fi ammaas arjummaan kanname tahee qophaawee nu haa eegu !
47009006	Namni waan xiqqoo facaase , waanuma xiqqoo dha oomishata ; namni hedduu facaasees , hedduu dha oomishata .
47009007	Namni hundinuu adduma addaan , waanuma garaa isaa keeysatti kannuuf murteeyfate haa kannuu malee , rincicaa yookiin dirqamuun hin kannin ; Rabbi warra gammachuu dhaan kannu jaalata .
47009008	Rabbi kunoo , ni'imaa isiniif hoddommeeysee dhangalaasuun , wayta hundumaa waan isin barbaachisu hunda arkattanii , ammaas hojii gaarii hundumaa fuu akka isin irraa hafee ittiin gargaartan isin dandeeysisa .
47009009	Akkuma Kitaaba keeysatti barreeyfame , “ Inni miskiinootaaf arjummaa isaa ni hira , qaceelinni isaa tiis bara baraan jabaatee ti dhaabbata ” jedha .
47009010	Rabbi , nama shanyii facaasuuf kan shanyii kannu , inni kan biddeenaas nyaataaf namaaf kannu , shanyii teeysan isiniif haa barakachiisu , firii qaceelummaa teeysanii tiis isiniif haa hoddommeeysu .
47009011	Isin haaluma hunda keeysatti arjoomuu akka dandeeysaniif , waanuma hundumaatti dureeyyii dha isin godha ; namoonni hedduuniis gargaarsa gama keenyaa waan arkataniif jecha , Rabbiif galata galchu .
47009012	Tajaajilli isin kannitan kun , waanuma amantootatti irrate guuttanii kannuu keeysan qofa odoo hin tahin , ammaas galanni namoota hedduu dhaan Rabbiif akka dhihaatuus godhee ti jira .
47009013	Namoota tajaajiluun keeysan , Wangeela Kiristoositti amanamuu fi isaaf ajajamuu keeysan waan agarsiiseef , ammaas gargaarsi isin isaanii fi warra biraa tiif gootaniis , namoonni hedduun akka Rabbi galateeyfatani godhe .
47009014	Ni'imaa Rabbi hizaabaan maletti isiniif kanneef jecha , isiniis yaadaa jaalalaan isiniifiis Rabbi kadhachaa ti jiru .
47009015	Kannaa isaa , tan hammana hin jedhamneef , Rabbiif galanni haa tahu !
47010001	Anuma Phaawulosii tu , damboobummaa fi gara-laafummaa Kiristoosiin gadi jabeeysee isin kadhata ; ani nama kan waytaan fuulletti isin arku ija-laafoo , kan ammoo waytaan isin biraa fagaadhu ija-jabaatu jedhamee dha .
47010002	Hogguun isin bira dhufu , ija-jabina amantaan if irratti qabuun , warra kanneen inni akkaataa fedha jasadaatti jiraata jedhanii na shakkan irratti agarsiisutti , akkaan isin irratti agarsiisuuf hadaraa ana hin dhiibinaa ! jedhee tiin isin kadhadha .
47010003	Warruma biyya addunyaa irra jiraatu taanu illee ammoo , nuti warra duula jasadaa nama irratti oofuu miti .
47010004	Meeshaan waraanaa teenyaas , tan akka biyya addunyaa tii miti ; ammoo tan irkoo jabduu dirgim godhuuf , qiwwaa Rabbii qabduu dha .
47010005	Waanuma beekumsa Rabbii duratti gufuu tahee , dhaytaan falamuuf dhaabbattu hundumaa diiynee , yaada hundaa boojinee Kiristoosiif ajajamsiifna .
47010006	Eega ajajamuun teeysan raawwatamte booddee , gocha ajaja didu hundumaa adabuuf nuti qophee dha .
47010007	Waanuma ija teeysan dura jiraa laalaa ! Namni , amantaa if irratti qabaatee ani kan Kiristoosi ifiin jedhu jiraannaan , nutiis ammaas akkuma isaa sanitti , warra Kiristoos tahuu keenya if haa yaadachiisuu !
47010008	Amrii Gooftaan , akka ittiin isin diiynuuf odoo hin tahin , akka ittiin isin ijaarruuf nuuf kanneen , silaa xiqqo keeysa dabree , ittiin if dhaadadhe illee , wanni na qaanfachiisu hin turre .
47010009	Anuu nama xalayaa tiyyaan isin sodaachisuu yaalu fakkaachuu hin barbaadu .
47010010	Namoonni hangi tokko , “ Xalayaan isaa ulfaattuu fi cimtuu dha ; inni nu duratti wayta dhihaatu ammoo , hammanaa miti , dubbiin isaa tiis waa humaa keeysaa huu hin jirtu ” jedhanii ti jiru .
47010011	Bakka nuti hin jirretti waanuma xalayaa teenyaan jennu sani , ammaas bakka itti arkamnuttiis warruma waanuma san godhu tahuu keenya , jarri kun hubachuu tu isaan irra jira .
47010012	Nuti warra if dhaadheysan wajji if lakkaawuu , yookiin isaanitti if qixxeeysuu hin barbaannu ; isaan wayta ifii wal miizaananii ammaas walitti if qixxeeysuuniis gowwummaa isaanii ti .
47010013	Nuti ammoo hizaaba dabarree if hin dhaadannu ; if dhaadachuun keenyaas daangaa Rabbi hojiif nuuf tilmaame keeysatti goona ; daangaan kuniis kan isin bira illee gayu .
47010014	Nuti , akka waan kanaan dura , isin bira hin gahinii , ammuma isin bira gahuuf hiixannuu tii miti . Nuti warra dura Wangeela Kiristoos wajjiin , karaa san hundumaa irra gara keeysan dhufnee dha .
47010015	Hojii namoonni biraa itti dadhabaniin , if dhaadachuun , daangaa dabruu hin barbaannu ; akkuma amantiin teeysan guddachaa deemtutti , daangaan hojii teenyaa tan isin biraa tiis ballachaa ti deemti jennee ti abdanna .
47010016	Kuniis isin bira dabarree , isinii achitti Wangeela lallabuufi ; nuti hojii , lafa warra biraa tiin keeysatti hojjatameen , if dhaadachuu hin barbaannu .
47010017	Akkuma Kitaabni jedhutti , “ Namni dhaadatu , gochaa Gooftaa tiin if haa dhaadatu ! ”
47010018	Namticha Gooftaan faarsee tu fudhatamaa dha malee , namni ifumaa if faarsu fudhatamaa tahuu hin dandayu .
47011001	Gowwummaa tiyya xiqqo akka anaaf obsitaniin abdadha ; eeyye , anumaaf obsaa .
47011002	Ani akka intala dubra birkaa tan dhiira tokko heerumuuf qophooytetti , isin dhiheeysuuf , Kiristoosiif isin qaadhimee tiin jira ; ani hinaaffaa Rabbi quba qabuuniin isiniif hinaafa .
47011003	Akkuma bofichi , shaaxirummaa isaa tan kijibaa tiin Haawa gowwoomsetti , yaadni keeysaniis , Kiristoosuma garaa qulqulluu fi dhugumaan if kannitaniif jalaa garagalfama taha , jedhee sodaa irraan jira .
47011004	Namni tokko dhufee , Yesuus nuti isinitti lallabne malee , Yesuus biraa yoo isinitti lallabe , yookiin Ruuhaa kanaan dura fudhattan malee , Ruuhaa biraa yoo fudhattan , yookiin Wangeela kanaan dura fudhattan malee , Wangeela biraa yoo fudhattan , caluma jettanii laafumatti fudhattan jechuu dha .
47011005	Ani karaa tokko illeenuu , ergamoota , kanneen hundumaa irra caalan jedhamanii gaditti , wanniniin laalamuuf waan jiru hin seehu .
47011006	Dubbachutti hayyuu tahuu baadhu illee , beekumsa numaan qaba ; kanaas haaluma hundumaan , qaceellotti isiniif mirkaneeysinee ti jirra .
47011007	Wangeela Rabbii gatee takkaan maletti isiniif lallabuuf , if gadi qabee isin ol kaasuu kiyyaa tu , dilii natti tahee laata ?
47011008	Gargaarsaan isaan irraa fudhadheen isin tajaajiluu dhaan , waldoottan biraa saamee tiin jira .
47011009	Ammaas waytaan isiniin wajji turees , waan natti irrate naaf dhiheeysuun amantoota kanneen Maqedooniyaa dhufanii tu na dandaye malee , ani nama tokkotti illee huu ba'aa hin taane ; akkanattiin if qabe , fuula duraafiis taanaan karaa tokkotti illee huu akkaan ba'aa isinitti hin taane ammaas ifumaan qabuuf taa'a .
47011010	Dhugaa Kiristoosiin , if dhaadachuu kiyya , kutaa Akaayyaa keeysatti nam tokko illeen dhoorkamuu hin dandayu .
47011011	Waaniin isin hin jaalanneefiin akkana jedhaa laata ? Ani akkaan isin jaaladhuus , Rabbii tu naa beeka .
47011012	Namoonni warri biraa carraa arkatanii , nutiis akkuma isaatti hojjanna jedhanii , nuun qixxaachuuf if dhaadachuu barbaadan san , bakka dhoorkuuf akkumaan amma hojjachaa jiruttiin itti furee hojjadha .
47011013	Jarreen akkasii kun , ergamoota kijibaa ti , hojjatoota malaan-nyaattoota , isaan ergamoota Kiristoos yaame warra if fakkeeysuu dha .
47011014	Sheeyxaanni illeen maleeykoota ifaa waan if fakkeeysuuf jecha , kun waan nama ajaa'ibsisuu miti .
47011015	Kanaaf jecha , hojjatoonni isaa tiis hojjatoota qaceelinaa yoo if fakkeeysan , kun waan ajaa'ibamuu miti ; gara dhumaattiis akkuma hojii isaanitti arkachuufi taa'u .
47011016	Ammaas irra deebi'ee tiin dubbadha , namni tokko illeen gowwaa ana hin seehin ! Yoo seetan ammoo , akkaan aniis xiqqo if dhaadachuu dandayuuf , akkuma nama gowwaa tokko fudhattanitti na fudhadhaa !
47011017	Waa'ee dhaytaan if dhaadachuu tanaa , akka Gooftaan dubbachuuf anaaf kannetti odoo hin tahin , akka nama gowwaa tokkottiin dubbadha .
47011018	Namoonni hedduun akka haala addunyaatti kan if dhaadatan eega tahee fuu , aniis mee ifiin dhaadadha .
47011019	Isin hikma-qabeeysa waan taataniif , warra gowwootaaf gammachuun obsuuf ni dandeeysuu mitii ?
47011020	Nama gabra isin godhate , yookiin kan isin irraa nyaate , kan carraa argatee isinitti faaydawe , yookiin kan isin irra ejjetee if ol guddise , ammaas fuula keeysa kan isin kabalees , ni obsituuf .
47011021	Nuti ammoo waan akkasii nama irratti godhutti dadhaboo akka turre qaanfachaa tiin dubbadha . Ammoo waanuma namni ittiin if dhaadachuuf ija jabaatu , aniis sanumaan ija niin jabaadha ; kanaas akka nama gowwaa tokkottiin dubbadha .
47011022	Isaan Ibrootaa waan tahaniifii ? Aniis akkasuma . Warra Israa'el waan tahaniifii ? Aniis akkasuma . Shanyii Abrahaam waan tahaniifii ? Aniis akkasuma .
47011023	Kaadamtoota Kiristoos waan tahaniifii ? Tanatti ammoo anaa tu irra caala ; tana akka nama qalbiin wal-bira fayyaa hin tahinittiin dubbadha . Ani hedduu caalchisee itti dadhabee , dedeebi'ee tiin itti hidhamee , caalattiin itti garafame , wayta hedduus du'aaf kannamee tiin ture .
47011024	Ani wayta shan harka Yihudootaatti , roobiin afurtama tokko irruu garafamee tiin jira .
47011025	Wayta sadih ulee dhaan tumamee tiin jira ; wayta takka dhagaa dhaan rukutamee tiin jira ; wayta sadih markabni naan caccaphe ; guyyaa tokkoo fi halkan tokko bahar gubbaan ture .
47011026	Amni kiyya adda hin citu ; gaaga'ama galaana guutee tiin , shiftaan gaaga'amuun , nama saba kiyyaa tiin gaaga'amuun , nama saboota biraa tiin gaaga'amuun , gaaga'ama magaalaa keeysaa tiin , gaaga'ama baadiyyaa keeysaa tiin , gaaga'ama bahariin , akkasumatti ammaas amantoota kijibooniis gaaga'amni nu irra gahee ti ture .
47011027	Hojitti dadhabee tiin carraaqe , halkan hedduus hirriiba malee bule , beelawe , dheebodheesi , waaniin nyaadhuus dhabe , hamadayya keeysa huccuun malee ture .
47011028	Wanti biraa hundi haftee , guyyuu waldayoota kiristaanaa hundumaaf yaadaan cinqamuun anatti ulfaachaa ti jira .
47011029	Eenyuu tu dadhabe , odoon ani hin dadhabin ? Namni tokko dilitti yoo dhiibame , waa'ee isaa tiif garaan kiyya ana hin gubatuu ree ?
47011030	If dhaadachuun yoo ana barbaachise ammoo , waan dadhabbii tiyya agarsiiftuu niin if dhaadadha .
47011031	Rabbi , Abbaan Gooftaa Yesuus , galateeyfamaan bara baraa , akkaan kijiba hin dubbanne ni beeka .
47011032	Magaalaa Damaasqootti namtichi mooticha Areexaas jalatti bulchaa biyyaa ture , ana qabsiisuuf karra mandarichaa eeysisaa ti ture .
47011033	Ani ammoo zambiilaan , karaa qaawa darbii mandarichaa tiin gadi buufamee tiin isaan qabamuu jalaa bahe .
47012001	Faaydaa illee qabaachuu baattu , if dhaadachuun qaba ! Amma kunoo , waan kanneen Gooftaa irraa anaaf dhufan gara mullataa tii fi raagaattiin dabra .
47012002	Namtichi kiristaanni tokko , bara kudha afur dura , bantii samii keeysaa tan sadaffaatti akka ol butame niin beeka ; namummaa jasadaa tiin ol haa butamu , yookiin namummaa Ruuhaa tiin ol haa fuudhamu , Rabbumaa tu beeka malee , ani waaniin irra beeku hin qabu .
47012003	Namtichi kun gara jannatatti ol butamuu isaa niin beeka ; namummaa jasadaa tiin ol haa butamu , yookiin jasadaan maleetti haa tahu , ani hin beeku , Rabbumaa tu beeka .
47012004	Namtichi kun waan , waan akkanaa ti jedhanii himuun hin malle , waan namni odeeysuufiis hin hayyamamin dhagaye .
47012005	Eegaa ani bakka nama akkasii san bu'ee dhaadachuu niin barbaada ; waan mataa koo tii laalchisuun ammoo , dadhabbii too malee waaniin ittiin dhaadadhu hin qabu .
47012006	Ani silaa dhaadachuu barbaade illee , dhugaa waaniin dubbadhuuf jecha , akka nama gowwaa tokkoo hin tahuun ture ; haa tahuu ammoo tanaas godhuu wanniniin irraa if qusadhuuf , namni tokko illeen , waan na keeysatti arkuu fi waan ana irraa dhagayuu ol caalchisee akka ana hin laalleefi .
47012007	Mullata haddii hin qabne kanneen anaaf kannaman irraa kan ka'e , akkaan hin dhaytooyneef jecha , qoreen qaama kiyya keeysa naaf kaayamtee ti jirti , ergamaan Sheeyxaanaa tanaan na hiraarsee akkaan hin dhaytooyne ana godhuufi natti kannamte .
47012008	Qoreen tun akka ana irraa baatuuf , wayta sadihiin Gooftaa kadhadhe .
47012009	Inni ammoo , “ Ni'imaan tiyya siif geeysi , humniti tiyyaas dadhabbii keeysaani akeeka isii raawwatti ” naan jedhe . Qiwwaan Kiristoos akka ana irra qubattuuf jecha , hundumaa irra caalchisee dadhabbii tiyyaaniin gammadee dhaadadha .
47012010	Kanaafiin maqaa Kiristoosiif jecha , dadhabbii , arrabsamuu , rakkina , reebamuu fi waan nama dhibaa hundumaa gammachuun fudhadha ; hogguun dadhabeen jabaadhaasi !
47012011	Dhiibbaa teeysaniin nama gowwaa tokko if godhee tiin jira ; ani silaa isiniin kabajamuu tu na irra ture . Humatti illee lakkaawamuu yoon baadhe , garuu waa takkatti illee ergamoota kanneen hunda caaloo tahanii beekamanii gadi hin tahu .
47012012	Milikkinni ergamaa Gooftaa tahuu kiyya mullisu , baasninii fi quduraan , obsa guddaa dhaan isin jiddutti godhamanii ti jiru .
47012013	Waldayoota kiristaanaa warra biraa irraa , maaliin isaanii gadi taatan ? Wanni isinitti irrate yoo jiraate , ani ba'aa isinitti tahuu dhabuu kiyyaa mitii ? Dogongora kanaafiis oomfii anaaf godhaa .
47012014	Kunoo , wayta sadaffaaf dhufee isin laaluuf qophaawee tiin jira ; ammoo ba'aa isinitti hin tahu . Wanniniin ani barbaaduus , qabeenya keeysan odoo hin tahin , matuma keeysani ; silaa huu haawwan tu joolleef waa ol kaaya malee , joolleen haawwaniif ol hin keeysu .
47012015	Ani lubbuu teeysaniif jecha qabeenya kiyyaa fi mataa kiyyaas walumaan dabarsee gammachuu niin kanna ; ani hoddommeeysee yoon isin jaaladhe , isin ammoo xiqqeeysitanii ti na jaalattuu ree ?
47012016	Waanuma fedhee huu taanaan , ani ba'aa isin irratti hin taane ; ammoo ani shaaxira tahee , heelaan harka kiyyatti wahiin isin galfadhee ?
47012017	Yookiin namootaan ani isinitti erge keeysaa karaa nama tokkoo tiin illee waa isin irraa nyaadhee jiraa laata ?
47012018	Tiitoos , gara keeysan akka dhufu gadi jabeeysee itti hime , obboleeysa saniis wajjiin ergee tiin jira ; Tiitoos nama waa takka illee isin irraa nyaatuu miti , ammoo wahi nyaatee ? Nuti tarkaanfuma wal fakkaattu fudhannee mitii ? Ruuhaa tokkooni hojjannaasii mitii ?
47012019	Yaa saahibban koo ! Hanga ammaan tanaatti , waanuma nuti if baasuu jecha dubbanne isinitti ni fakkaataa ? Akkasii mitii lakkisaa ! Nuti warra Kiristoos taanee isin jajjabeeysuufi , fuula Rabbii duratti waan hundumaa dubbanna .
47012020	Hogguun dhufu akkaan ani itti isin arkuu barbaadutti isin hin arkuun taha ; isiniis akkaataa itti ana arkuu barbaaddanitti ana hin arkattan taha . Wal-dhabbiin , hinaaffaan , lolli , ofittummaan , maqaa namaa balleeysuun , nama hamachuun , dhaytaan , qaanuna-dhabuun isin keeysa jiraachuun ni mala jedhee tiin if sodaadha .
47012021	Deebi'ee ammaas gara keeysan hogguun dhufu , Rabbiin koo isin duratti if na qaanfachiisuun ni mala ! Namoonni hedduun warri kanaan dura najifummaan , zinaan , kajeellaa si'oo shahawaa tiin qabamanii odoo hin toowbatin hafan , na naasisuuf deemu jedhee tiin sodaadha .
47013001	Tanaan wajji , amma wayta sadaffaaf gara keeysan dhufuu kiyya ; akkuma Kitaaba keeysatti barreeyfame , “ Dubbiin takka ragaa nama lamaa yookiin nama sadihii tiin ni murteeyfamti ” .
47013002	Ani kanaan dura wayta lammaffaaf hogguun isin bira dhufe san , akkumaan isin dinniinetti ammaas isin irraa fagaadhee waytaan jiruus , irruma deebi'ee tiin isin dinniina . Waytaan deebi'ee dhufu , warra kanaan dura yakkanii fi kanneen biraa tiifiis hiluuf hin taa'u .
47013003	Kiristoos ana keeysaan akka dubbatu , isin ragaa amansiisaa warra barbaadu . Inni isin toohatuus dadhabaa miti , ammaas isin keeysatti waa hojjachuufiis qiwwa-qabeeysa .
47013004	Inni dadhabummaan fannifame , ammoo humna Rabbii tiin jiraata . Nutiis akkasumatti isa keeysaan dadhaboota , ammoo qunnamtii isiniin wajjiin goonu irratti , humna Rabbi biraa arkanneen isaan wajjiin jiraannee ti .
47013005	Amantitti jiraachuu keeysan if xiinxalaatii laalaa ! Ifiis hubadhaa ! Yesuus Kiristoos akka isin keeysa jiru hin hubattanii ? Kun tahuu baannaan , xiinxala kanatti kufuu keeysani jechuu dha .
47013006	Nuti xiinxala kanatti kufuu dhabuu keenya , akka isinuu bira geeysan niin abdadha .
47013007	Isin waan dogongoraa akka hin dalayne , nuti Rabbi isiniifi kadhanna ; kuniis akka waan nuti xiinxala dabarretti haa ilaalamnuufii miti , nuti akka waan kufnee yoo fakkaanne illee , isinummaan ammoo waanuma haqa tahe akka dalaydaniifi .
47013008	Nuti dhugaaf dhaabbanna malee , waa takkatti illeen dhugaan mormuu hin dandeenyu .
47013009	Nuti dadhaboo taanu illee , isinummaan jabaannaan ni gammanna ; akkasitti fiinxaan akka baataniifiis Rabbi isiniif kadhanna .
47013010	Kanaaf jechaan , waytaan fagoo isin irraa jiru akkanatti kataba ; hogguun isin bira dhufe ammoo , amriin qabutti irkadhee , akkaan isin hin miineef jecha ; amrii Gooftaan anaaf kanne ittiin isin diiguuf odoo hin tahin , ittiin isin ijaaruufi .
47013011	Dhuma irratti yaa obboleeyyan kiyya ! Nagayatti jiraadhaa ! Akeekni keeysan qaceelinaaf haa tahu , waaniin isinitti dubbadhe qalbii godhaa , wal tahaa , Rabbiin jaalalaa fi nagaya namaaf kannu isin wajjiin haa tahu .
47013012	Garaa xaliilaan wal dhudhungadhaa , nagaya wal gaafadhaa ! Amantoonni hundinuu nagaya isiniif dhaamu .
47013013	
47013014	Ni'imaan Gooftaa Yesuus Kiristoos , jaalalti Rabbii , tokkummaan Ruuhal Qudus hunduma keeysanii wajjiin haa taatu !
48001001	Ani Phaawulos , kan namoota irraa yookiin namaan odoon hin tahin , ammoo kan Yesuus Kiristoosii fi Rabbi Abbaa kan isa du'aa kaaseen ergame .
48001002	Nagaya kiyya gara waldayoota kiristaanaa kanneen kutaa biyya Galaatiyaa keeysa jiraniif erguu koo ti ; ammaas amantoonni as na bira jiraniis nagaya isaanii isiniif dhaamu .
48001003	Ni'imaanii fi nagayni Rabbii Abbaa keenyaa , Gooftaa keenya Yesuus Kiristoos irraa hiis isiniif haa tahan !
48001004	Kiristoos , akka fedhii Rabbii Abbaa keenyaatti , bara hamaa wayta ammaa kana jalaa nu baasuufi , dilii teenyaaf jecha dabarsee ti if kanne .
48001005	Durriin ulfinaa , bara baraaf Rabbiif haa taatu ! Aammiin .
48001006	Ni'imaa Kiristoosiin Rabbii isin yaame san hanganumatti dhiiftanii , Wangeela kanaa alatti kan biraatti garagaluun keeysan heddu na ajaa'ibsise .
48001007	Wangeelli biraa jiraachuu baatu illee , ammoo isinuma dararuu dhaan , warra Wangeela Kiristoos jallisuu barbaadanii tu jira .
48001008	Haa tahu malee , nu taanaaniis yookiin maleeykaan samii irraa tiis , Wangeela nuti kanaan dura lallabne san irraa adda kan tahe kan lallabu , abaaramaa haa tahu !
48001009	Akkumaan duraan jedhe , ammaas itti deebi'ee tiin jedha ; Wangeela isin fudhattan malee , kan biraa namni lallabu abaaramaa haa tahu !
48001010	Amma ammoo ani , nama moo Rabbi if fudhachiisuu fedhuu kiyya ? Yookiin ani namaan gammachiisuu barbaadaa ? Ani silaa hanga ammaatti kanuma nama gammachiisu tahee , kaadamaa Kiristoos hin tahuun ture .
48001011	Yaa obboleeyyan koo ! Wanniniin akka isin beeytan barbaadu , Wangeelliniin ani lallabe , waan namaan qindaawe akka hin tahinii dha .
48001012	Ani mullataaniin Yesuus Kiristoos irraa arkadhe malee , nama irraa hiis hin fuune , namni niis hin barsiifamne .
48001013	Waytaan amantii warra Yihudootaa keeysa ture , ani hizaaba malee waldaya Rabbii dhabamsiisuuf akkaan reebaa ture , isinuu dhageessanii ti jirtu .
48001014	Amantii Yihudootaatti , hiriyoota kiyya Yihudoota hundumaa irra caalatti fullahee , aadoota abbootii tiyyaa tiif qiyaasa maleen hinaafaan ture .
48001015	Ammoo Rabbuma kan odoon ani hin dhalatin dura addatti na baase sanii tu , ammaas ni'imaa isaa tiin na yaame .
48001016	Akkaan Wangeela saboota qomoo Israa'el hin tahin jiddutti lallabuuf jecha , Ilma isaa ana keeysatti mullisuu dha jaalate ; aniis hogguus nam tokkoon wajjiin illee hin marihanne .
48001017	Ammaas warra anaan dura ergamoota turan laaluuf Yerusaaleemittiis ol hin baane ; ammoo gara biyya Arabaatiin dhaqe , achiin booda ammaas gara Damaasqottiin deebi'e .
48001018	Eegas bara sadih booddee Phexiroos arkee wal baruufiin Yerusaaleemitti ol bahee , isaan wajjiiniis guyyaa kudha shan ture .
48001019	Yaaqoobuma , obboleeysa Gooftaa malee , ergamoota warra biraa tokko illee achitti hin agarre .
48001020	Wanniniin isiniif barreeysaa jiru tun kijiba akka hin tahin , Rabbii tu ragaa dha !
48001021	Eegas booda gara kutaa biyya Sooriyaa tii fi Qiliiqiyaa tiin dhaqe .
48001022	Waldayoonni kiristaanaa kanneen biyya Yihudaa keeysaa kanaan dura fuula kiyya arkanii hin beekan turan .
48001023	Wanti isaan dhagayanii beekaniis , “ Namtichi kanaan dura nu reebaa ture , amma ammoo amantuma duraan balleeysuuf yaale san lallaba ” tan jettu qofa turte .
48001024	Akkanatti sababa kiyyaaf jecha isaan Rabbiif hamdii dha galchan .
48002001	Eegas bara kudha afur booda , ammaas Baarnaabaas wajjiiniin , Tiitoosiis if duukaa fuudhee gara Yerusaaleemitti deebi'ee ol bahe .
48002002	Akkaan ol bahuuf Rabbi mullata anaaf kanninaaniin , dhaqee Wangeelaan ani saboota qomoo Israa'el hin tahiniif lallabu ibseetiin , warra achi jiran dura kaaye ; kanaas ammoo hojiin ammaan dura dalagee fi tan fuula duraa tiis akka faaydaa hin dhabneef jechaan , warruma hooggantoota jedhaman qofattiin kophatti itti hime .
48002003	Tiitoos kan anaa wajjiin ture nama Giriigii tahu illee , ammoo akka dheeyna qabamu hin dirqamne ture .
48002004	Haa tahu malee , amantoonni sobaa hulluuqanii nu keeysa galuu dhaan , bilisummaa Yesuus Kiristoos keeysatti qabnu basaasummaan keeysa isii baranii , gabrummatti nu deebisuuf tattaafachaa ti turan .
48002005	Nuti ammoo dhugaan Wangeelaa akka isiniin wajjiin haftuuf jecha , hanga liphuu ijaa takkaaf illee jarreen kanaaf harka kanninee hin oggolleefi .
48002006	Warri kabajaan addaa kannamteef sun waanuma fedhe illee yoo tahan , anaaf garaagarummaa takka illee hin qabu ; Rabbi fuula namaa laalee waan firdii hin gooneef jecha , ergaa tiyya irrattiis waan ida'an takka illee hin qaban .
48002007	Gara kaaniin ammoo akkuma Wangeelli warra dheeyna qabamaniif Phexiroositti kannameefitti , akkasumatti ammaas warra dheeyna hin qabaminiif Wangeelli hadaraa akka anatti kanname , isaan waytana arkuu dandayan .
48002008	Rabbi kanuma tajaajila Phexiroos ergamaa warra Yihudootaa wajjiin turee tu , akkasumatti ammaas tajaajila kiyya ergamaa saboota qomoo Israa'el hin tahin wajjiiniis hojjachaa ti ture .
48002009	Yaaqoob , Phexiroosii fi Yohannis , hooggantoonni warri akka utubatti ilaalaman , ni'imaa Rabbi anaaf kanne hogguu hubatan , Baarnaabaasii fi anaas harka mirgaa tiin tokkummaa keeysatti nu fudhatan ; gara saboota qomoo Israa'el hin tahin akka nuti deemnuu fi , isaan ammoo gara saba Yihudaa akka deemani irratti walii galle .
48002010	Wanni gadi jabeeysanii hadaraa nutti dhaaman , warra miskiinoota gargaaruu akka itti furruu dha ; tun ammoo waanumaan anuu itti mirqaanu ture .
48002011	Wayta Phexiroos gara Anxookiyaa dhufe waan dogongoreef jecha , fuuluma isaa dura dhaabbadhee tiin itti falame .
48002012	Jarri tokko Yaaqoob biraa odoo hin dhufin dura , inni saba qomoo Israa'el hin tahin wajjiin nyaachaa ti ture . Jarri kun hogguu dhufan ammoo , warra seera dheeyna-qabaa eegan sodaa , warruma duraan wajjiin nyaachaa ture irraa duubatti deebi'ee ti zigaaleeysuuf ifii kophatti achi bahe .
48002013	Yihudoonni warri kaaniis zigaaleeysaa isaatti dabalaman ; akkasitti zigaaleeysuun isaanii Baarnaabaasuma illee dogongorsiifte .
48002014	Haala karaa dhugaa Wangeelaatti deemuu dadhabuu isaanii hogguun arke , fuuluma isaan hundaa durattiin Phexiroosiin , “ Ati nama Yihudaa taatee , akka nama Yihudaatti odoo hin tahin , akka nama saba qomoo Israa'el hin tahinitti eega jiraatte , eegasuu ati akkamitti warra saba qomoo Israa'el hin tahin akka aadaa warra Yihudaa fudhatanii jiraatan godhuuf dirquu dandeeysaan ? ” jedheeni .
48002015	Nuti warri dhalootaan Yihudaa taane , akka dilaawoo saba qomoo Israa'el hin tahinii tii miti .
48002016	Namni seera eeguu dhaan qaceelummatti akka hin lakkaawamne ni beeyna ; ammoo namni Yesuus Kiristoositti amanuu dhaan qaceelaa dha taha . Kanaaf nutiis , seera eeguun odoo hin tahin , Kiristoositti amanuu dhaan akka qaceelummatti nuuf lakkaawamuuf amantii teenya Yesuus Kiristoos irra kaayanne ; seera eeguu dhaan namni tokko illeenuu qaceelatti hin lakkaawamu .
48002017	Nuti oduma Kiristoosiin qaceelotti lakkaawamuuf tattaafannuu , dilaawoota taanee yoo arkamne , Kiristoosii tu dilii akka hojjannu nu kakaasa jechuu dhaa ree ? Kun gonkumaa waan tahuu miti !
48002018	Waanumaan ifii diige deebisee kaniin ijaaru yoon tahe , ani nama seera caphse tahuu kiyyaan mullisa .
48002019	Ani Rabbiif jiraachuuf jecha , karaa seeraa tiin seera jalaa hiin du'e ; eegasuu seerri amrii ana irratti hin qabu ; ani Kiristoosiin wajjiin fannifamee tiin jira .
48002020	Asii achi anaa miti kan jiraatu , Kiristoosii tu na keeysa jiraata malee ; jiruun amma jasadaan jiraadhu tun , taniin Ilma Rabbitti amanuu dhaan jiraadhuu dha ; inni niis kan na jaalatee if dabarsee anaaf jecha kannee dha .
48002021	Ani ni'imaa Rabbii bilaash hin godhu ; namni qaceelaa tahee lakkaawamuun , seeraan odoo tahee , eegasuu Kiristoos bilaashumatti du'e gaa !
48003001	Yaa gowwoota warra Galaatiyaa ! Eenyuu tu muusuu isin irra kaayee isin dhamaase ? Yesuus Kiristoos fannifamuun ija teeysan duratti zaahir baafamee mullifamee hin turree ?
48003002	Ani waanuma takkaan isin irraa baruu barbaada ; seera eeguu dhaan Ruuhal Qudus arkattan moo , yookiin waan dhageeysan san amanuu dhaani ?
48003003	Isin hammanuma gowwaa dha ; Ruuhaan eega jalqabdan booda , amma ammoo yaada jasadaa tiin raawwachuu dha barbaaddanii ?
48003004	Muuxannoon amantii keeysatti qabaachaa turtan hundinuu gatii dha dhabee ? Akkana natti hin fakkaatu .
48003005	Rabbi Ruuhal Qudus isiniif kannee , humna baasaa jidduu teeysanitti dalaguun isaa , isin waan seera eeydaniifi moo , yookiin Wangeela dhageeysan amanuu teeysaniif jecha ?
48003006	Abrahaam haa ilaalluu mee , “ Inni Rabbitti amane , amantiin isaa tiis qaceelummatti lakkaawamteefi ” kan jedhu barreeyfamee ti jira .
48003007	Eegasuu , warra amantii qabanii tu ilmaan Abrahaam tahuu isaanii hubadhaa !
48003008	Rabbi saboota qomoo Israa'el hin tahin amantiin qaceelota godhuuf akka deemu Barreeyfamni Qulqulluun duraan dursee arkee ti , duruma irraa Abrahaamiin , “ Saboonni hundinuu siini eeybifamu ” jechuuni Oduu Gammachuu dhaa beeysise .
48003009	Akkasitti warri amantii qaban Abrahaam namticha amanti-qabeeysa tahe saniin wajjiini eeybifamu .
48003010	Seera eeguu irratti warri if abdatan hundinuu abaarsa jala jiru ; Kitaaba keeysatti , “ Namni waan Kitaaba Seeraa keeysatti katabame hundumaa hin eeyne hundinuu abaarama ! ” jedha .
48003011	“ Namni qaceelaan amantiin jiraata ” waan jedhameef jecha , namni tokko illeen seera eeguu dhaan Rabbi duratti qaceelaa tahee akka hin lakkaawamne beekamaa dha .
48003012	Seerri amantii irratti hin bu'uramne ; tanaaf “ Namuma waan seerri jedhu godhuu tu ittiin jiraata ” jedhamee barreeyfamee ti jira .
48003013	Kiristoos ammoo nuuf jecha abaaramaa tahuu dhaan , abaarsa seeraa jalaa najaa dha nu baase ; akkuma Kitaaba keeysattuu barreeyfametti , “ Namni muka irratti fannifame abaaramaa dha ” jedha .
48003014	Eeybiti Abrahaamiif kannamte , karaa Yesuus Kiristoosiin saboota qomoo Israa'el hin tahin akka geeysuuf jecha , Ruuhaa Rabbi abdachiise san amantiin akka fudhannuufiis , inni najaa nu baasee ti jira .
48003015	Yaa obboleeyyan koo , fakkeenyumaaf waanuma nama biratti beekame takka mee haa fudhannuu ; irbuu galamte keeysaa irrisuuniis , itti dabaluuniis hin dandayamu .
48003016	Rabbi Abrahaamii fi shanyii isaa tiif abdii kannee ti jira ; Kitaabni hedduu fakkeeysuuf “ Shanyootaaf ” hin jedhu , “ Shanyii tee tiifi ” jedhee ti nama tokko tahuu agarsiisa ; inni niis Kiristoosi .
48003017	Akana jechuun koo , seerrichi bara dhibba afurii fi soddoma booddee kanname sun , irbuu duraan Rabbiin dhaabamtee fi abdii Rabbi duraan kanne san balleeysuu akka hin dandeenye agarsiisuma barbaadee ti .
48003018	Dhaalli seera irratti bu'uramnaan , abdii irratti hin irkatu jechuu dha ; Rabbi ammoo ni'imaa isaa tiini abdii Abrahaamiif kanne .
48003019	Eegasuu Seerri akeeka maaliif tumame ? Hanga shanyiin abdiin kannamteef san dhuftutti , yakki maal akka tahe mullisuuf jecha kanname ; seerri ammoo herregamee ti maleeykootaan , karaa namticha araar-qaboo tiin kanname .
48003020	Wayta abdiin kannamte , araar-qaboon jidduu dhaa barbaachisaa hin turre ; Rabbii tokkichaa tu ifumaa Abrahaamitti dubbate .
48003021	Seerri abdii Rabbiin kanneen ni mormaa ? Kun gonkumaa waan hin taane ! Seerri nama jiraachisuu dandayu odoo kannamee jiraatee , Seeruma eeguu dhaan qaceelummaan ni arkama ture .
48003022	Abdiin Yesuus Kiristoositti amanuu dhaan arkamtu , warra amananiif akka kannamtuuf jecha , Kitaabni addunyaan walumaa galatti dilii jalatti hidhamte jedha .
48003023	Amantiin odoo hin dhufin dura , nuti seeraan ugguramnee hidhamnee , hanga amantiin mullifamtutti nutti cufamee ti ture .
48003024	Amantii dhaan akka warra qaceelotti lakkaawamnu nu godhuuf jecha , hanga Kiristoos dhufutti seerri harka nu qabee Kiristoositti kan nu geeysu ture .
48003025	Amma ammoo , eega amantiin dhufte booda , seeraan eegamuu jalaa baanee ti jirra .
48003026	Isin hundinuu Yesuus Kiristoositti amanuu keeysaniin ilmaan Rabbii taatanii ti jirtu .
48003027	Isin warri Kiristoositti amanuu dhaan cuuphamtan , Kiristoos uffattanii ti jirtu .
48003028	Hundi keeysanuu Yesuus Kiristoos keeysatti tokko waan taataniif jecha , Yihudii yookiin Giriigii , gabra yookii bilisa , dhiira yookiin dhalaa tahuun keeysan addaan isin hin baaftu .
48003029	Isin warra Kiristoos taanaan , eegasuu isin shanyii Abrahaami , warra waan abdiin kanname san dhaaluusi .
48004001	Wanniniin jechuu barbaade , namni dhaalu tokko umriin daa'ima hanga tahetti qabeenyi hundinuu kanuma isaa tahu illee , gabra irraa waan itti bahuun hin qabu .
48004002	Hanga waytiin abbaan isaaf herrege san geeysutti , inni harkuma warra isa guddisuu fi warra imaanaan irra jirtu jala taha .
48004003	Nutiis akkasumatti daa'imman wayta turre , humnoota ruuhaa addunyaa tana irraa keeysaa tiif oggollee ti turre .
48004004	Barri guutummaa waytaa hogguu gahe ammoo , Rabbi Ilma isaa kan dubartii irraa dhalate , kan seera jala tahe erge .
48004005	Inni niis gumaa warra seera jala jiranii baasee furuuf , akkasitti nutiis ilmaan guddifachaa Rabbii tahuu akka arkannuufi tana godhe .
48004006	Irrattuu isin ilmaan isaa waan taataniif jecha , Ruuhaa Ilma isaa kan Rabbiin , “ Abbaa , Abbiyyo ” nu jechisiisuu dandayu garaa keenya keeysatti dhangalaasee bar !
48004007	Eegasuu ammaan booda , ati ilma malee , gabrichaa miti ; ilma taanaaniis , ammaas Rabbi keeysaan akka dhaaltuufi mirga si arkachiisa .
48004008	Isin dur odoo Rabbi hin beekin , warra zaata Rabbummaa hin qabneef oggoltanii ti turtan .
48004009	Amma ammoo eega Rabbi beeytan , caalatti inumaatuu eega Rabbiin beekamtan , irrattuu akkamitti deebitanii warra dadhaboo fi yartoota humnoota hawaa addunyaa mallakutti garagaltu ree ? Jarreen kanneeniif dhugumaan ammaas deebitanii gabroomuu dha barbaaddanii ?
48004010	Isin kunoo guyyoota adda addaa , baatilees , manziilootaa fi baraas akka waan hukmii qabanii gootanii ti isaan kabajju .
48004011	Hojiin ani isin jiddutti itti laffa'aa ture sun , bilaashuma akka hin taaneen isiniif sodaadha .
48004012	Yaa obboleeyyan koo , akkumaan anuu isin fakkaadhetti , isiniis mee akkasumatti ana fakkaadhaa jedhee tiin isin kadhadha ; waan natti balleeysitaniis hin qabdan .
48004013	Ani waytaan dura Wangeela isinitti lallabe , qaamaan dhukkubsadhee yaraa akkaan ture ni beeytan .
48004014	Dhukkubni kiyya fitinaa isinitti tahee turu illee , isin ammoo akka maleeykaa Rabbitti , akkaan anummaa nuu Yesuus Kiristoos tahetti na fudhattan malee , ana hin tuffanne , ana irraa hiis if hin qoorrifanne .
48004015	Gammachuma teeysan san irra maalumaa tu gahe ? Odoo waan isiniif dandayamu taatee , silaa ija teeysanuu if keeysaa fuutanii warra anaaf kannu akka turtan anuu isiniif ragaa dha .
48004016	Amma ammoo dhugaa isinitti dubbachuu kiyyaafiin adawwii isinitti tahee ree ?
48004017	Jarreen kanneen hinaaffaan ifitti isin harkisuu barbaadan illee , ammoo warra waan gaarii isiniif yaadanii miti ; wanni isaan barbaadan , nu irraa isin hayyifatanii isaaniin wajjiin akka hamileen dhaabbattani .
48004018	Waan gaariif hanga tahetti mirqaanni cimaan illeen gaaruma ; kuniis waytumaan ani isin bira jiru qofaaf odoo hin tahin hoggayyumaa fuu haa tahu .
48004019	Yaa ilmaan koo kukummii ! Hanga Kiristoos isin keeysa jiraachuun mullatutti , akka dubartii dahuuf cimiimfattuttiin aniis ammaas deebi'ee isiniif cimiimfachaatiin jira .
48004020	Akkaataan teeysan waan na dura facateef jecha , silaa ammumaan tana isinii biratti arkamee , suuraan isiniif qabu tana jijjiirachuu dandayee , akkamittiin hawwaan ture .
48004021	Mee natti himaa ! Isin warri seera jalatti buluu barbaaddan , waan seerri dubbatu qubumaa hin qabdanii ?
48004022	Kitaaba keeysatti , Abrahaam ilmaan lama qaba ture ; tokko dubartii gabrummaa jala jirtu irraa , kaan ammoo dubartii bilisa irraa dhale jedha .
48004023	Ilmi isaa kan dubartii gabrittii irraa dhalate , haaluma namni itti dhalatutti dhalatee ture ; ammoo ilmi isaa kan dubartii bilisa irraa dhalate , abdii Rabbi kanneen keeysaani arkame .
48004024	Jechoota kanneen akka fakkiitti fudhadhaa ! Dubartiin lamaan kanneen , irbuu lamaani agarsiisu ; isiin takka irbuu gaara Siinaa gubba irraa ti , gabrummaafi ilmaan deeysi ; isiiniis Aggaar jedhamti .
48004025	Aggaar tun tan gaara Siinaa biyya Arabaa keeysaatti fakkeeyfamtu tan ammaas magaalaa Yerusaaleem kan amma jiru kanatti fakkeeyfamti ; kuniis ammuma illee ilmaan isii tiin wajjiin gabrummaa keeysa waan jirtuuf jecha .
48004026	Yerusaaleem samii irraa ammoo bilisa ; isiiniis haadha teenya .
48004027	Kitaaba keeysatti , “ Ati yaa dubartii dhabduu , tan ilmaan hin dhalle gammadi ; ati tan laalaa cimiimuu hin qabne gammachuun ililchi ; sababa ilmaan dubartii moggatti darbamtee tan dubartii jaarsa qabduu irra hoddomaataniif guddisii gammachuu tee dhageeysisi ! ” kan jedhu barreeyfamee ti jira .
48004028	Yaa obboleeyyan koo , amma isiniis akkuma Isihaaqitti bar ilmaan abdii dhaa tii .
48004029	Haa tahu malee , wayta sanitti inni akka haaluma namni itti dhalatutti dhalate sun , isa kan akka fedhii Rabbitti dhalate san cunqursee ti ture ; ammuma illee akkasumatti jira .
48004030	Ammoo Kitaaba keeysatti maal jedha ? “ Dubartittii gabra ilmoo isii tiin wajjiin arihii baasi ; ilmi gabrittii irraa dhalate yoomuu taanaan , ilma dubartii bilisa irraa dhalateen wajji miraaza hirmaachuuf mirga hin qabu ” jedha .
48004031	Eegaa yaa obboleeyyan koo , nuti ilmaan dubartii gabrittii odoo hin tahin , bar tan dubartii bilisaa tii !
48005001	Bilisummatti akka nuti jiraannuuf Kiristoos bilisa nu baase ; kanaaf jabaadhaa dhaabbadhaa ! Deebitanii lammaffaa harqoota gabrummaa jala galuu ifitti hin dhiisinaa !
48005002	Waaniin ani Phaawulos isinitti himu dhagayaa ; isin yoo dheeyna if qabsiiftan , Kiristoos humaa faaydaa isiniif hin qabu .
48005003	Namuma dheeyna if qabsiisu hundumaanuu , hoggu takka irra deebi'ee wanniniin jechuu barbaadu , eegasuu waan seerri jedhu hundumaa ajajamuu tu si irra jiraa dha .
48005004	Isin warri seera eeguu dhaan qaceeltota taatanii lakkaawamuu yaaltan , Kiristoos irraa if mogoltanii ti jirtu ; ni'imaa Rabbii irraa hiis konkolaattanii ti jirtu .
48005005	Nuti ammoo karaa Ruuhal Qudusiin amantii dhaan qaceelummaa argachuuf abdannu sani , fardeeyfannee eeggachaa ti jirra .
48005006	Yesuus Kiristoos keeysatti amantii jaalala keeysaan hojjattuu tu faaydaa qaba malee , dheeyna qabachuu yookiin dheeyna qabachuu dhabuu miti .
48005007	Isin haaluma gaaritti dhugaa duukaa fiigaa ti turtan ; amma ammoo dhugaaf akka hin ajajamne eenyuu tu isin dhoorke ?
48005008	Dhugaaf akka hin ajajamne godhamuun Rabbuma isin yaame biraa tan dhuftuu miti .
48005009	Rushuma waa xiqqoo tu qooshaa hunda akka baatu godha .
48005010	Ani ammoo yaadaan ani isiniif kanne malee kan biraa akka hin fudhanne , Gooftaa irraa amantaan qaba ; namni isin dhamaasaa jiru , abbuma fedhee huu yoo tahe , adaba isaa argachuun hin hafu .
48005011	Ammoo yaa obboleeyyan koo , amma illee seerri dheeyna-qabaa akka eegamu waaniin lallabaa jiru odoo tahee , hanga ammaatti silaa maaliifiin reebama ? Silaa akkas taatee fannoon Kiristoos namootatti gufuu tahuun ni hafa ture .
48005012	Namoonni isin tuttuqanii kakaasan kun , silaa deemaniituma raawwatanii if kollaasanii niin hawwaan ture .
48005013	Yaa obboleeyyan koo , isin kunoo bilisa tahuuf yaamamtanii ti jirtuu ; jaalalaan wal tajaajilaa malee , bilisummaan teeysan , fedha jasadaa tiif karaa hin banin !
48005014	Guutummaan seeraa jecha tokkicha , “ Ollaa kee akka mataa keetiitti jaaladhu ! ” jedhuuni guduunfama .
48005015	Isin ammoo wal ciniiuu fi wal nyaachuu dhaan akka wal hin fixne if eeggadhaa !
48005016	Ani ammoo , “ Ruuhaan geggeeyfamaa jiraadhaa malee , fedha jasadaa hin godhinaan ! ” isiniin jedha .
48005017	Kajeellaan uumama jasadaa Ruuhaan ni morma ; Ruuhaaniis jasadaan ni morma ; isin waan feetan akka hin gooneef , isaan kun lamaan waliini mormu .
48005018	Ruuhaan yoo geggeeyfamtan ammoo , isin seera jala hin jirtan .
48005019	Hojiileen jasadaa beekamoo dha , isaaniis , zinaa fi ejjummaa , najisummaa , fadduulummaa ,
48005020	waaqayyolii tolfamoo ibaaduu , nama falfaluu , wal jibbuu , wal-dhabuu , hinaaffaa , loluu , ifittummaa , wal facaasuu , dametti gargar caphuu ,
48005021	haasidummaa , farshaanummaa , bololummaa fi waan kanneen fakkaataniisi . Akkumaan kanaan dura isinitti himee ture , warri waan kanneen akkasii hojjatan Mootummaa Rabbitti galuu akka hin dandeenye ammaas isinittiin hima .
48005022	Firiin hojii Ruuhaa ammoo , jaalala , gammachuu , nagaya , obsa , gaarummaa , arjummaa , amanamummaa ,
48005023	rahamataa fi if qabuu dandayuu dhaasi ; eegaa , seerri isaan kanneeniin mormu hin jiru .
48005024	Warri kan Yesuus Kiristoos tahan ammoo si'oo jasada namoomaa , kajeellaa isaa tii fi fedhii isaa tiis fannisanii ti jiru .
48005025	Nuti Ruuhaan eega jiraanne , Ruuhaa faana haa yaanuu .
48005026	Eegaa koottaa mee , dhaytaa , wal tuttuquu fi walitti hinaafuus haa dhiifnuu !
48006001	Yaa obboleeyyan koo , namni tokko odoo itti hin yaadin dilii fedhetti illee yoo seene , isin warri Ruuhaan geggeeyfamaa jirtan , ruuhaa rahamata qabduun isa sirreeysaa ! Ammaas isinummaanuu akka hin fitinamnees if eeggadhaa !
48006002	Ba'aa walii baadhadhaa ! Tana goonaan seera Kiristoosiis ni raawwattu .
48006003	Namni humaa keeysa hin jirre tokko , ani abalu kan ifiin jedhu ifuma gowwoomsa .
48006004	Namni hundinuu adduma addaan hojii ifii isaa xiinxalee haa laaluu ! Hogguus nama biraatti odoo if hin qixxeeysin ifumatti boonuu ni dandaya .
48006005	Namuu tuu adduma addaan ba'aa ifii isaa baadhachuu dha qaba .
48006006	Namtichi Qoowlii Wangeelaa barachutti jiru , waan gaarii qabu hundumaa barsiisaa isaa wajjiin haa hirmaatuu !
48006007	If hin gowwoomsinaa , bar Rabbitti hanjamuun hin dandayamuu ! Namni ammoo waanuma facaase haammata .
48006008	Namni akka fedha jasadaatti facaasu , fedha jasadaa irraa badiidha haammata ; kan akka fedha Ruuhaatti facaasu ammoo , Ruuhaa irraa jireenya bara baraa ti haammata .
48006009	Waan gaarii hojjachuuf if hifachuu haa dhabnuu ; nuti yoo abdii irraa kutachuu baanne , wayta isaatitti oomisha irraa ni galfanna .
48006010	Eegaa akkuma carraa arkannetti , koottaa nama hundumaa fuu , keeysumattuu warra amantii keeysa jiraniif , gaarii haa hojjannuu !
48006011	Kunoo , amma qubee gurguddoo dhaan harkuma kiyyaan isiniif barreeysuu kiyya laalaa !
48006012	Warri waan nama irratti alaan mullatu akka gaaritti agarsiisuu barbaadan , akka isin dheeyna qabattaniifi isin dirqu ; sababa tokkichi isaan tana godhaniif , fannoo Kiristoosiif jecha akka isaan hin arihatamneefi .
48006013	Warrummaan seera dheeyna-qabaa duukaa bu'an illeen , bar seera hin eeganii ; haa tahu malee , isaan dheeyna qabamuu keeysan wanni barbaadaniif jasada keeysaniin if dhaadachuu qofaafi .
48006014	Ani ammoo fannoo Gooftaa keenya Yesuus Kiristoos kan biiyti addunyaa anaaf irratti fannifamte , kaniin aniis addunyaaf irratti fannifame san malee , waan biraa tiin if dhaadachuu gonkumaa hin dandayu .
48006015	Uumama haaraya tahuu tu lakkaawama malee , dheeyna qabachuun yookiin dheeyna qabachuu dhabuun , waa takka illee faaydaa hin qabu .
48006016	Nagayninii fi araarri warra akkaataa karaa haaraya kanatti jiraataniif , Israa'el Rabbii tiifiis haa tahu !
48006017	Eegasuu godaannisa madaa Yesuus ani waaniin qaama kiyya irra qabuuf jecha , asii achi namni tokko illeen ana hin dararin !
48006018	Obboleeyyan koo , ni'imaan Gooftaa keenyaa Yesuus Kiristoos , Ruuhaa keeysaniin wajjiin haa taatu ! Aammiin .
49001001	Ani Phaawulos fedhii Rabbii tiin ergamaa Yesuus Kiristoos kaniin tahe , qulqulloota Rabbii , warra Yesuus Kiristoositti amananii , magaalaa Efesoon keeysa jiraataniifiin xalayaa tana barreeysa .
49001002	Rabbi Abbaa keenyaa fi Gooftaa keenya Yesuus Kiristoos irraa ni'imaa fi nagayni niis isiniif haa tahu !
49001003	Rabbi , Abbaa Gooftaa keenyaa Yesuus Kiristoos , kan karaa Kiristoos eeyba Ruuhaa samii irraa hundumaan , nu eeybiseef hamdiin haa taatu !
49001004	Inni uumamuu biyya addunyaa dura , warra qulqullaawan , warra isa duratti humaa illaa takka illee hin qabne akka taanuuf , jaalatee Kiristoosiin nu filatee ti jira .
49001005	Rabbi , akka fedha gaarii isaatitti Yesuus Kiristoosiin ilmaan akka isaaf taanuuf , nu herregee ti jira .
49001006	Kuniis durrii ni'imaa isaa , kan inni Ilma isaa jaalatamaan bilaashitti nuuf kanne , nu galateeyfachiisa .
49001007	Akka badhaadhummaa ni'imaa Rabbitti Kiristoos dhiiga isaa nuuf dhangalaasuu isaa tiin , najaataa fi oomfii dilii tiis nu arkachiise .
49001008	Ni'imaan inni , hikmaa fi hubannaa isaa hundumaan nu irratti dhadhangalaase heddu .
49001009	Rabbi akka fedhii gaarii isaatitti , sirriin inni Kiristoos keeysatti akeekee ture san , akka nu biratti beekamtu godhe .
49001010	Akkaataa akeeka guutummaa waytaatti , waan bantii samii keeysa jiruu fi , waan lafa irra jiru hundumaa , Rabbi Kiristoos keeysatti walitti qabuu dhaafi .
49001011	Rabbi inni waan hundumaa akka akeeka ifii isaa tii fi akkuma fedhii isaatitti akka tahu godha . Nutiis ammaas akkuma inni yaadee qopheeysee herregetti Kiristoos keeysaan filatamnee ti jirra .
49001012	Nuti warri duraan dursinee Kiristoos irratti abdii godhanne , hamdii ulfina isaa tiif akka jiraannuuf herregamnee ramadamnee ti jirra .
49001013	Isiniis ammaas warri qoowlii dhugaa , Wangeela najaata keeysanii dhageeysanii amantaniis , Ruuhal Qudus abdachiifameen sumudni isin irra kaayamee ti jira .
49001014	Ruuhal Qudus , qabuulii waan nuti dhaaluuf teenyu hundumaa hamma harkaan gayannuu ti ; Rabbiis najaata guutuu nuuf kannuufi taa'a ; durriin ulfinaa tii fi hamdiiniis isaaf haa tahan .
49001015	Ammaas ani Gooftaa Yesuusitti amanuu keeysanii fi warra kiristaanaa jaalachuu keeysaniis dhagayee tiin jira .
49001016	Waa'ee keeysaniif Rabbi galateeyfachuu fi kadhata kiyya keeysattiis isin yaadachuu hin dhiifne .
49001017	Rabbiin Gooftaa keenyaa Yesuus Kiristoos , Abbaan durrii ulfinaa , ruuhaa hikmaa tii fi ammaas mullata isa beekuu dhaa tiis , akka isiniif kannuufiin kadhadha .
49001018	Abdiin inni itti isin yaame maal akka taate , ulfinni warri Kiristoositti amanan dhaaluuf deeman , badhaadhummaan isaa maal akka tahe akka beeytaniif , ija qalbii teeysanii akka isiniif ibsuufiin maganfadha .
49001019	Kuniis nu warra amanneef , humniti isaa hizaaba malee guddoo akka taate , qiwwaan isaa jabduuniis nu jiddutti akka hojjattu haa beeytaniif jecha ture .
49001020	Inni hojii qiwwaa isaa tanaan Kiristoos warra du'an keeysaa kaasee , samii irrattiis gara harka mirgaa ifii isaa ti teeysise .
49001021	Gooftummaa , amrii , humna , mootummaa jiru hundumaa , bara addunyaa kanatti , bara aakiraa dhuftuttiis , waanuma maqaa dha'uun dandayamu hundaa ol isa kaaye .
49001022	Rabbi waan hundumaa miillan Kiristoos jala kaaye ; inni ammaas isa waan hundumaa olitti , waldaya kiristaanaa tiif mataa godhee ti kanne .
49001023	Waldayan kiristaanaa qaama Kiristoosi ; inni niis kan waan hundumaa huu karaa hundumaanuu guutuu dha .
49002001	Isin kanaan dura balleeysaa teeysanii fi dilii teeysaniin [ Ruuhaan ] duutanii ti turtan .
49002002	Wayta san isin haala biyya addunyaa tanaa duukaa buutanii , Sheeyxaanaaf ajajamtanii ti turtan ; Sheeyxaanni hawaa addunyaa tana ajaja , ruuhaan isaa tiis namoota Rabbiif hin ajajamne hundumaa irratti amrii dha qaba .
49002003	Hundi keenyaas hawwii jasada keenyaa duukaa buunee , akka fedha namummaa keenyaa tii fi yaada keenyaatti warra akkasii jidduu wayta jiraanne qabna ; kana irraa kan ka'ees akkuma warra kaanii nutiis uumamaan lola Rabbii jalatti galfamnee ti turre .
49002004	Rahamatni Rabbii ammoo hedduu waan taheef , jaalala isaa guddoo saniin nu jaalate .
49002005	Nuti balleeysaa teenyaan Ruuhaan warra du'an turre ; haa tahu malee , Rabbi warra Kiristoosiin wajji jiraatu nu godhe . Isiniis ni'imaa Rabbii tiin najaa bahuu keeysan beekaa !
49002006	Isaa tu Yesuus Kiristoos wajjiin du'aa keeysaa nu kaase , ammaas Kiristoosumaan wajjiin bantii samii keeysatti bakka nuuf godhee nu teeysise .
49002007	Inni arjummaa karaa Yesuus Kiristoos nu badhaaseen bara dhufu hundumaattuu hoddomina ni'imaa isaa , tan hammana hin jedhamne agarsiisuuf jecha tana godhe .
49002008	Isin ni'imaa Rabbii tiini amantiin najaa baatan ; kun ammoo kannaa Rabbii ti malee , waan isin irraa arkamee miti .
49002009	Dalagaanii sii miti , akka namni tokko illeen ittiin if hin dhaadanne .
49002010	Nuti hojii harka isaa ti , hojii gaarii tan Rabbi duraan dursee nuuf qopheeyse san akka hojjannuuf , Yesuus Kiristoosiini haarayatti nu uume .
49002011	Isin warri saba Israa'el hin tahin , warra dheeyna qabatan , jechuun warra waan harkaan qaama namaa irratti hojjatamuun if yaaman biratti , warra dheeyna hin qabatin jedhamtanii akka yaamamaa turtan yaadadhaa !
49002012	Wayta san isin Kiristoosii wajjiin humaa walittii hin qabdan turtan ; jinsii ummata Israa'el irraa ala turtan , irbuu abdii isaanii tiifiis amba turtan ; isin abdiin maleetti biyya addunyaattiis Rabbi-dhablee taatanii akka turtan yaadadhaa !
49002013	Amma ammoo isin warri dur fagaattanii turtan , Yesuus Kiristoos keeysaan , jechuun dhiiga Kiristoosiin dhiheeyfamtanii ti jirtu .
49002014	Kiristoos nagaya keenya ; isa kan lamaanuu , ummata Yihudaa tii fi saba qomoo Israa'el hin tahiniis amantiin tokko godhee , gidaara diinummaa kan isaan jidduu tahee gargar isaan baasees , jasada isaa tiin diige .
49002015	Inni nagaya buusuu dhaan jarreen gosa lamaan irraahuu nama haaraya tokko ifiin arkamsiisuuf seeraa fi ammaas qaceelfama seeraa tiis bakkaahi isaan darbe .
49002016	Fannoo irratti du'uu isaa tiin , gosa lamaanuu akka qaama tokkotti , Rabbitti araarsuufi , diinummaa isaanii tiis ni dhabamsiise .
49002017	Inni dhufee ti , isin warra fagoo turtanii fi isaan warra dhihoo turaniifiis nagaya labse .
49002018	Nu lamaanuu Ruuhaa tokkoon karaa Kiristoosiin akka itti Abbaa bira geenyu ni qabna .
49002019	Amma ummata Rabbitti lakkaawamtanii miseensota haaskaa Rabbii ti taatan malee , isin asii achi alagaa fi ambaa miti .
49002020	Isin bu'ura ergamootaa tii fi nabiyyootaa irratti jaaramtanii ti jirtu , Yesuus Kiristoos ifumaa fuu dhagaa utubaa qaceelchu .
49002021	Guutummaan mana sanii tiis isumaani walitti qabamee , Beeytal Maqdas Rabbii tahuuf Gooftaan guddifama .
49002022	Isiniis ammaas isumaani , mana Rabbiin Ruuhaa isaa tiin keeysa jiraatu , godhamtanii ijaaramtan .
49003001	Sababa kanaaf ani Phaawulos , isin saba qomoo Israa'el hin tahiniif jecha , waa'ee Kiristoos Yesuusiif hidhamaa tahee tiin jira .
49003002	Waa'ee ni'imaa Rabbii , tan isiniif jecha imaanaa anatti kannamtee san , akka dhageeysanittiin fudhadha .
49003003	Akkaataa hiccitiin san mullataan itti anatti beeysifamte , durumaanuu gabaabsee isiniif barreeyse .
49003004	Wayta xalayaa tana dubbiftan , isinuu hubannaan ani hiccitii Kiristoos tanaaf qabu , bira gahuu ni dandeeysan .
49003005	Dhaloota dabran keeysatti hiccitiin tun , ilmaan Banii Aadamitti hin agarsiifamne turte ; amma ammoo , Rabbi Ruuhaa isaa tiin , ergamoota qulqullootaa fi nabiyyootattiis mullisee ti jira .
49003006	Hiccitiin tuniis , tan akkaataa sabni qomoo Israa'el hin tahin dhaala saba Yihudaa wajjiin qaban , miseensa dhagna qaama tokkoo tiis akka tahan , ammaas abdii Rabbi Yesuus Kiristoos keeysaan kanne keeysaa hiis Wangeela keeysaan warra hirmaatan akka tahaniis tan agarsiiftu turte .
49003007	Akkaataa kannaa ni'imaa Rabbitti , ani Wangeela kanaaf kaadamaa godhamee tiin jira ; kuniis humna isaa tan hojjachaa jirtuuni anaaf kannamte .
49003008	Ani warra qulqulloota hundumaa irra xiqqaa irraa gadi aantii tahu illee , badhaadhummaa Kiristoos tan namaan xiinxalamtee bira gahuun hin dandayamne , saba qomoo Israa'el hin tahinitti ni'imaan Oduu Gammachuu lallabuu dhaa , anaaf kannamtee ti jirti .
49003009	Ammaas akeekni hiccitii bara dheeraaf dhooyfamtee turte sanii tiis maal akka tahe , namni hundinuu akka arku godhuun anaaf kannamee ti jira ; akeekni dhokataan kun bara durii jalqabee , Rabbuma waan hundumaa uume keeysatti dhooyfamee ti ture .
49003010	Kuniis wanni taheef , hikmaan Rabbii tan dachaa hedduu qabdu , amma waldaya kiristaanaa keeysaan , humnoota hawaa addunyaa keeysatti amrii qaban warra jedhamanitti akka beeysifamtuufi .
49003011	Rabbi waan tana akkaatuma akeeka isaa kan inni abadiif herregee qopheeysetti , Yesuus Kiristoos Gooftaa keenya keeysaan fiinxaan baasee ti jira .
49003012	Nutiis Kiristoositti amanuu keenyaan , ammaas isuma keeysaan , ija jabinaa fi amantaan , karaa Rabbitti dhihaannuun arkanne .
49003013	Kanaaf jechaan hiraaramuun tiyya , isiniif ulfina waan taateef , hiraar na irra gahuuf jettanii abdii hin kutatinaa jedheetiin isin gaafadha .
49003014	Ani kunoo , sababa kanaaf jechaan jilban kiyyaan Rabbi Abbaa duratti kufee kadhadha .
49003015	Haaskaan uumamaa hundinuu , warri samii keeysaa tii fi warri lafa irraa tiis isumaani moggaafamu .
49003016	Keeysi namummaa keeysanii , qiwwaa dhaan akka jajjabeeyfamuuf , Rabbummaan akkuma badhaadhummaa ulfina isaatitti , Ruuhaa isaatiin isiniif haa kannu .
49003017	Kiristoos , amantiin qalbii teeysan keeysa akka jiraatuuf , warra jaalala keeysatti gadi fagaatee bu'uramee dagaage akka taataniifiin isiniif maganfadha .
49003018	Amantoota hundumaa wajjiin hiccitiin hikmaa Rabbii hammam akka ballattu , hammam akka dheerattu , hammam akka ol fagaattu , hammam akka gadi fagaattuus hubachuu akka dandeeysaniifi .
49003019	Jaalala Kiristoos , tan hizaaba beekumsa namaa bira dabartuus beeytanii , ammaas guutummaa zaata Rabbii hundumaan akka guutamtaniin isiniif kadhadha .
49003020	Amma isuma kan humnuma nu keeysatti hojjachaa jirtuun , waan nuti gaafannuu fi waan nuti yaadnu hundumaa irra caalchisee godhuu dandayu .
49003021	Rabbiif durriin ulfinaa , waldaya kiristaanaa keeysatti , ammaas Kiristoos Yesuus keeysattiis , dhaloota hundumaa biratti , bara baraaf haa taatu ! Aammiin .
49004001	Kunoo , ani namni Gooftaaf jecha hidhamee jiru , eegasuu jiruu waamicha fudhattan san qiimu akka jiraattaniin , gadi jabeeysee isinitti hima .
49004002	Damboobummaa fi nassabummaa hundumaan jiraadhaa , obsaas qabaadhaa , jaalalaaniis wal baadhadhaa !
49004003	Tokkummaa Ruuhal Qudus kan nagayaan nama walitti agaadu san fardeeyfadhaa eegaa !
49004004	Akkuma waamicha keeysan tan abdii takkaaf itti yaamamtan sanitti , qaama tokkoo tu jira ; ammaas ruuhaaniis tokkuma .
49004005	Gooftaan keenyaas tokko , amantiiniis takka , cuuphaaniis takka .
49004006	Rabbii Tokkicha Abbaa nu hundaa , inni hundaa oli , hunda keeysaan hojjata , hunda keeysa jiraataasi .
49004007	Hunduma keenyaa fuu ammoo matuma matatti , akka qoqqooduu kannaa Kiristoositti ni'imaan nuuf kannamtee ti jirti .
49004008	Kanaaf Kitaaba keeysatti , “ Inni gara samiitti hogguu ol bahe , boojihamtoota heddu if duukaa geeyse , namootaafiis kannaale kanne ” jedha .
49004009	Ammoo , “ Inni ol bahe ” jechuun maal jechuu dha ? Inni duraan dursee biyya addunyaa dhaa keeysaa bakka hundaa gadi taatetti gadi bu'ee ti ture jechuu mitii ?
49004010	Isuma kan gadi bu'ee tu , ammaas uumama hundumaa guutuuf bantiiwwan samii hunduma gararraatti ol bahe .
49004011	Ammaas kannaaleen inni namootaaf kannees , hangi tokko ergamoota , hangi tokkoos nabiyyoota , kaan warra Wangeela lallaban , kaan tiysitoota , warra kaaniis barsiisota akka tahaniif ture .
49004012	Tanaas wanni godheef , amantoota hojii tajaajila waldaya tiif qopheeysee , qaama Kiristoos jaaruufi .
49004013	Kuniis hanga hundi keenyaa huu , tokkummaa amantii tii fi Ilma Rabbii qaceellotti beeknutti , ammaas namummaan bilchaannee , qiyaasa guutummaa Kiristoos bira wayta geenyutti taha .
49004014	Eegasuu nuti asii achi akka daa'imman bishaaniin gamaa gamana daddarbamanii , kanneen buufaa barsiisa shaaxirummaa namaa tiiniis gowwoomfamanii , asii fi achi rooraafamanii tahuun nu irra hin jiru .
49004015	Akkanaa mannaa , dhugaa , jaalalaan dubbachaa , koottaa mee karaa hundumaanuu gara isa mataa tahe Kiristoos keeysatti haa guddannuu !
49004016	Kiristoosiini , dhagni qaamaa hundinuu moorgayaan , birkii adduma addaan arkataniin walitti hodhamanii ti jiru ; hogguu dhagni qaamaa adduma addaan hojii isaa tartiibaan hojjatuus , qaamni ni guddata , jaalalaaniis if ni ijaara .
49004017	Eegasuu asii achi , akka saboonni qomoo Israa'el hin tahin , yaada maalaa yaanii faaydaa hin qabne duukaa bu'anitti , asii achi hin jiraatinaa jechaa tiin , maqaa Gooftaa tiin gadi jabeeysee isin gorsa .
49004018	Isaan hangullaan isaanii dukkaneeyfamtee ti jirti ; wallaalummaa fi mata- jabina isaan qabanif jecha , jireenya Rabbi kannu keeysaa hayyifamanii ti jiru .
49004019	Isaan safuu yookiin qaanyii dhabuu dhaan jireenya mufallisatti if gadi dhiisanii , aybii hundumaa hojjachaa jiraachuu irratti bololaan bobbahanii ti jiru .
49004020	Isin ammoo Kiristoos haala sanitti hin barranne .
49004021	Waa'ee isaa akka dhageeysanii fi , ammaas dhugaa Yesuus keeysatti arkamtuus akka barsiifamtanittiin fudhadha .
49004022	Namummaa keeysan moofaa , ammaas kan akkaataa jireenya duraan dabarsitanii calaqqisiisu san , if irraa baasaatii darbaa !
49004023	Ammaas Ruuhaan , yaada qalbii teeysanii haa haarayoomsu !
49004024	Nama haaraya kan qaceelummaa fi qulqullummaa dhugaatti , akka fakkii Rabbitti uumame san uffadhaa !
49004025	Kanaaf jecha namni hundinuu adduma addaan kijiba if keeysaa baasee , dhugaa namatti haa dubbatuu ! Nuti dhagna miseensa qaama tokkoo ti .
49004026	Yoo aartan illee aarri keeysan dilitti isin hin naqin ! Oduma aartanii aduun isinitti hin dhihin !
49004027	Sheeyxaanaaf hulaa hin baninaa !
49004028	Namni kanaan dura hataa ture hatuu dhiisee , harka isaa tiin , dalagaa faaydaa qabdu dalagee , warra waa dhaban illee haa gargaaruu .
49004029	Dubbii gaarii nama ijaartu , tan akka haala isaanittiis gargaartu , tan warra dhagayaniis fayyaddu malee , dubbiin hamtuun nama balleeysitu afaan keeysanii hin bahin !
49004030	Ruuhal Qudus Rabbii tiis hin naasisinaa , isaani bar guyyaa najaa tiif sumudan isin irratti mallateeyfamee !
49004031	Hadhaa hundumaa , kanneen akka lolaa , aaraa , iyyansa , arrabsoo fi ammaas hammeenyi hundinuu isin irraa haa fagaatanii !
49004032	Rahamata waliif qabaadhaa , gara-laafoos waliif tahaa ; akkuma Rabbi karaa Kiristoosiin dilii teeysan isiniif oomfii godhetti , isiniis akkasumatti oomfii waliif godhaa !
49005001	Isin joollee jaalatamoo waan taataniif , warra jireenya Rabbii fedhu faana dhawaa jiraa tu tahaa .
49005002	Akkuma Kiristoos nu jaalatee , ammaas aarsaa urgaa tolu , wareega Rabbiif dhihaatu godhee abarsee nuuf jecha if kannee sanitti , isiniis ammaas akkasumatti jaalalaan jiraadhaa !
49005003	Isin ummata Rabbii qulqulluu dha ; eegasuu akka ummata Rabbii qulqullutti jiraadhaa malee , zinaa fi najisummaan hundinuu , bololummaaniis isin jiddutti dhagayamuu dhiisii , gonkumaa maqaan isaanii tuu hin dhawamin !
49005004	Jecha shukriif tahu malee , jecha nama qaanfachiisu , jecha arrabaa , ammaas qoosaan nama madeeysituus waan bakka hin qabneef jecha , afaan keeysanii hin bahin !
49005005	Namni zinaa godhu , yookiin najisni , yookiin namni horiif bololu jechuun , nama waaqayyolii tolfamoo ibaadu waan taheef jecha , Mootummaa Kiristoosii fi Mootummaa Rabbittiis galuu akka hin dandeenye tun mirkana isiniif haa taatuu !
49005006	Sababa kanneen hundumaaf jecha , lolli Rabbii joollee kordiida irratti waan dhufuuf , nam tokko illeenuu dubbii maalaa yaaniin isin hin gowwoomsin !
49005007	Eegasuu warra akkasii wajjiin walitti hin hidhatinaa !
49005008	Isin warra dur dukkana keeysa ture , amma ammoo Gooftaa keeysatti ifaa taatanii ti jirtu ; eegasuu akka joollee ifaatti jiraadhaa !
49005009	Firiin ifaa , waan gaarii fi qaceelaa , ammaas waan dhugaa tahe hunda keeysatti arkamti .
49005010	Ammaas , waan Gooftaa gammachiisu barachuuf yaalii godhaa !
49005011	Hojii dukkanaa kanneen faaydaa hin qabne , saaxil baasaa malee , itti hin dhihaatinaa !
49005012	Wanni isaan dhooysatti dalagan , maquma isaanii dhawuu illee tu if nama qaanfachiisa .
49005013	Ammoo wayta wanni takka illee nuu ifaan saaxil baatu ni mullatti , wanni mullataa hundi niis iftiina qaba .
49005014	Akkana waan taheef jecha , “ Ati yaa nama hirriibatti jirtu , dammaqii ! Warra du'an keeysaa hiis ka'i , Kiristoosiis ifa siifi kanna ” jedhame .
49005015	Eegasuu akkamitti akka jiraattan qaceellotti if eeggadhaa ! Akka warra aylii hin qabnetti odoo hin tahin , akka warra aylii qabanitti jiraadhaa !
49005016	Guyyoonni kun hamoo waan tahaniif jecha , wayta isiniif kannamte tana hin qisaasinaa faaydaa irra oolchaa !
49005017	Kanaaf jecha fedhiin Gooftaa maal akka taate , adda baafadhaa hubadhaa malee , gowwoota hin tahinaa !
49005018	Dhugaatiin hin farshaaninaa , isiin faagaa nama baafti ! Akkasii mannaa warra Ruuhal Qudusiin guutamtan tahaa !
49005019	Faarfannaa fi faaruu sagalee gaarii qabduun , ammaas faarfannaa ruuhaa tiis wal jalaa qabaa shubbisaa ! Garaa guutuun faarfachuun galata Gooyftaaf dhageeysisaa !
49005020	Wayta hundumaa waan hundumaa fuu maqaa Gooftaa keenya Yesuus Kiristoosiin , Rabbi Abbaa dhaaf hamdii galchaa !
49005021	Kabajaa Kiristoosiif jecha waliif ajajamaa !
49005022	Isin beerran , akkuma Gooftaa Yesuusiif ajajamtanitti , abbaa warraa keeysaniifiis akkasumatti ajajamaafi !
49005023	Akkuma Kiristoos mataa waldaya kiristaanaa tahetti , jaarsi niis mataa jaartii ti ; Kiristoos naja-baasoo waldaya kiristaanaa ti ; waldayaniis qaama Kiristoosi .
49005024	Eegaa , akkuma waldayan kiristaanaa Kiristoosiif oggoltutti , niitiiniis waanuma hundumattuu jaarsa isii tiif tan oggolte haa taatuu .
49005025	Akkuma Kiristoos waldaya kiristaanaa jaalatee , isiif jecha dabarsee if kannetti , jaarsi niis haaluma sanitti jaartii isaa haa jaalatuu !
49005026	Inni waldaya kiristaanaa qulqulleeysuufi , bishaanii fi Qoowlii isaa tiin dhiqee ti isii naziifeeyse .
49005027	Waldaya aybii fi suntuurraas , yookiin waanuma akkasii takka illee huu tan hin qabne godhee illaan maletti , durrii ulfina isii tiin ifitti dhiheeysuu dhaafi deema .
49005028	Haaluma kanatti jaarsi niitii isaa akkuma qaama isaatitti haa jaalatuu . Namtichi jaartii isaa jaalatu , ifuma isaa ti jaalata jechuu dha .
49005029	Namni qaama ifii jibbu gonkumaa hin jiru , namni qaama isaa sooraati kashkaasha malee , Kiristoosiis waldaya isaa tiif akkasuma godhe .
49005030	Nutiis bar dhagna qaama Kiristoosi .
49005031	Kitaaba keeysatti , “ Sababa kanaaf jecha dhiirti abbaa isaatii fi haadha isaa tiis dhiiftee , niitii isaatitti maxxanti ; akkasitti isaan lamaanuu qaama tokko tahu ” jedha .
49005032	Dubbiin tun hiccitii gadi fagoo taate if keeysaa qabdi ; ani ammoo wanniniin irraa haasawaa jiru , waa'ee Kiristoosii fi waa'ee waldaya kiristaanaa ti .
49005033	Haa tahu malee , dhiirti hundinuu jaarti isaa akkuma mataa ifiitti haa jaalattuu , ammaas niitiiniis akkuma kanatti jaarsa isii dhaa kabajuu haa ifi irratti eeyduu !
49006001	Isin joolleen , haawwan keeysaniif ajajamaa ! Kun waanuma Gooftaanuu fedhu .
49006002	“ Abbaa kee tii fi haadha tee tiif ulfina kanni ! ” kan jedhu eemara abdiis if keeysaa qabu kan duraa ti .
49006003	Kitaabni itti furuu dhaan , “ Akkana yoo goote wanni hundinuu siif qaceela , ammaas lafa irratti umrii dheertuus ni arkatta ! ” jedha .
49006004	Isin abbootiin ! Joollee teeysan akka aaraan garaan isaanii gubatu hin godhinaa , ammoo sirnaa fi naamusaan , ammaas barsiisa Gooftaa tiin isaan guddisaa .
49006005	Isin kaadamtoonni ! Warra biyya addunyaa tana irratti isin dalaysiifataniif sodaa fi kabajaan , amanamummaa dhugaa tiiniis , akkuma waan Kiristoosiif ajajamtanitti isaaniif ajajamaa !
49006006	Waytuma ijaan isin arkan qofa isaan gammachiisuuf odoo hin tahin , ammoo akka kaadamtoota Kiristoos , kanneen fedhii Rabbii garaa fudhatanii dalagan sanitti isaaniif dalagaa !
49006007	Namaaf odoo hin tahin , akkuma waan Gooftaa kaadamtanitti garumaa fudhadhaa tii isaan kaadamaa !
49006008	Namni tokko gabra tahuus yookiin bilisa , waanuma gaarii tahe kan hojjate hundinuu , gaaruma akkasii san ujuraa Gooftaa irraa akka fudhatu beekaa !
49006009	Isin gooftoliin ! Akkuma kabajaa isaan irraa eeggattanitti , isiniis kaadamtoota keeysan haaluma kanaan qabaa ! Isaaniis hin sossodaachisinaa ! Gooftaa keeysanii fi Gooftaa isaanii tiis kan tahe , samii irra jiraachuu isaa ni beeytan ; inni niis , kan fuula namaa laalee gara tokkootti jiguu miti .
49006010	Xumura irratti , humna Gooytaa tii fi qiwwaa isaa tiin warra jabaattan tahaa !
49006011	Tooftaa shaaxirummaa Sheeyxaanaa dura dhaabbachuu akka dandeeysaniif , meeshaa lolaa tan Rabbi biraa arkamtu hundumaa hidhadhaa !
49006012	Qabsoon teenya namaa wajjiinii miti ; warra ijatti hin mullanne kanneen hawaa adunyaa keeysatti mootummaa fi amrii qaban wajjiini , warra humna biyya addunyaa dukkanooytuu tana moohanii fi ruuhaa hamoo bantii samii keeysa jiran wajjiini qabsoo qabna .
49006013	Kanaaf guyyaa hamaa isin mudatuun morkuu akka dandeeysaniif jecha , ammaas hanga xumuraatti kana hundumaa gootanii , akka bakkaa hin sossoone , meeshaa lolaa kanneen Rabbii , hundumaa hidhadhaa !
49006014	Dhugaa dhaan akka waraansileetti mudhii hidhattanii , qaceelummaa akka uffata sibiilaatti qomatti kaayattanii dhaabbadhaa !
49006015	Ammaas meeshaa Wangeela nagayaa , akka kophetti miilatti kaayatanii qophaawaa !
49006016	Kana hundumaa irratti dabaltanii , akka xiyya Sheeyxaanaa kanneen belbela ibiddaa qaban ittiin dhaamsuu dandeeysaniif , gaacheena amantii dhaa fudhadhaa !
49006017	Ammaas gonfoo najaataa tii fi ammaas habalee ruuhaa , isiiniis qoowlii Rabbii tan taate fudhadhaa !
49006018	Wayta hundumaa Ruuhaa dhaan kadhadhaa , waan isin barbaachise kadhannaa hundaan gaafadhaa ! Dammaqaa tii kadhadhaa , warra Rabbitti qulqullaawan hundumaafiis maganfachuu itti furaa !
49006019	Barsiisuuf waytaan ka'u hundumaa , qoowliin anaaf kannamtee sodaa takkaan maleetti , hiccitii Wangeelaa akkaan beeysisuu dandayu anaafiis kadhadhaa !
49006020	Wangeela kanaaf jechaan ergamee amma shanshalataan hidhamee jira ; sodaan maleetti , akkuma na irraa eegamutti akkaan dubbachuu dandayuuf , Rabbi naaf kadhadhaa !
49006021	Haalaan ani amma keeysa jiruu fi waaniin dalagutti jiru hundumaa akka beeytaniif , Xikiqoos obboleeysi keenya jaalatamaanii fi hojii Gooftattiis amanamaa kan tahe isinittuu ni hima .
49006022	Nuti maal keeysa akka jirru akka isin beeysisuuf , ammaas akka isin jajjabeeysuuf jechaan , isa gama keeysan erge .
49006023	Rabbi Abbaa , ammaas Yesuus Kiristoos Gooftaa irraa , nagayni nii fi jaalalti , amantiin wajjii , amantoota hundumaa fuu haa tahan !
49006024	Ni'imaan , warra Gooftaa keenya Yesuus Kiristoos jaalala sinsinnii hin qabneen jaalatan hundumaa wajjiin haa taatu .
50001001	Nuti Phaawulosii fi Ximotewoos kaadamtoonni Yesuus Kiristoos gara warra Yesuus Kiristoositti amananii magaalaa Filiphisiiyus keeysa jiraatan hundumaaf , ammaas warra toohatootaa fi tajaajiltoota waldaya kiristaanaatti xalayaa tana katabuu keenya .
50001002	Rabbi Abbaan keenyaa fi Gooftaa keenya Yesuus Kiristoos irraa ni'imaa fi nagayni isiniif haa tahan !
50001003	Waytumaan isin yaadadhu hundumaa , Rabbii kiyya niin galateeyfadha .
50001004	Kadhannaan ani isiniif godhu hunduma keeysatti hoggayyuu gammachuuniin hunduma keeysaniif kadhadha .
50001005	Kuniis , guyyaa duraa irraa eegaltanii hanga arraatti , hojii Wangeelaa keeysatti sababa shariikummaa qabdaniifi .
50001006	Rabbi kan hojii gaarii kana isin keeysatti jalqabe , hanga guyyaa Yesuus Kiristoos deebi'ee dhufutti , akka raawwatu niin amana .
50001007	Garaa kiyya keeysaa waaniin isin qabuuf jecha , hunduma keeysan laalchisuu dhaan , haalli akkanaa kun anatti dhagayamuun sirrii dha ; ani shanshalataan hidhamee , Wangeelaaf falamuu yookiin isa cimsee dhaabuu irratti , hundi keeysanuu anaan wajjiin ni'imaa Rabbitti hirmaattu .
50001008	Jaalala Yesuus Kiristoosiin akkaan hunduma keeysaniif dharra'u Rabbii tu anaaf ragaa dha .
50001009	Jaalalti teeysan , beekumsa hundumaa fi hubannaa gadi-fageenya qabduus caalaatti akka qabaattaniifiin isiniif kadhadha .
50001010	Kuniis , isin waan gaarii fi waan hamaa adda baafattanii , ammaas isin hanga guyyaa dhufa Kiristoositti xaliila aslii illaa hin qabne akka taataniifi .
50001011	Firii qaceelummaa tan Yesuus Kiristoos keeysaan dhuftuun badhaatanii , hamdii durrii ulfina Rabbii tiif gahuufi deemtu .
50001012	Yaa obboleeyyan koo ! Wanni na irra gahe kun , Wangeela ballisuuf akka oole akka beeytaniin barbaada .
50001013	Kunoo , ani Kiristoosiif jecha akkaan shanshalataan hidhame , warra waardiyyoota mana mootummaa Roomaa keeysaa hundumaaf , ammaas warra hafan hundumaafiis zaahir bahee ti jira .
50001014	Ammaas , sababa shanshalata kiyya kana irraa kan ka'e amantoonni hedduun jajjabaatanii sodaan maleetti ija-jabinaan Qoowlii Rabbii dubbachuu irratti bobbaahanii ti jiru .
50001015	Namoonni hangi tokko anatti qotuuf , hinaaffaan Kiristoos lallabuun isaanii dhuga . Warri kaan ammoo fedha gaarii qabaniif jecha isa lallabu .
50001016	Warri fedhii isaanii tiin tana hojjatan akkaan ani Wangeelaaf falamuuf jecha asitti ramadame ni beeku .
50001017	Warri kaan kanneen ifittummaa isaanii irraa kan ka'een Kiristoos lallaban , hidhamuu tiyya irratti rakkina anatti dabaluuf lallaban malee , dhugumaan garaan jaalatanii hin turre .
50001018	Tahu illee maal qaba ? Fakkeeysumaaf tahuus , yookiin dhugumaan godhaniis , wanni barbaachisu Kiristoosuma lallabuu dha ! Aniis tanumattiin gammada , eeyye gammachuun tiyyaas itti furti .
50001019	Kadhannaa keeysan irraa kan ka'e , ammaas gargaarsa Ruuhaa Yesuus Kiristoos irraa arkameen , wanni ana irra gahe , eewalama kiyyaaf akka oolu niin beeka .
50001020	Waanuma fedhettuu , hojii tiyya irratti , if qaanfachuun akka ana irra hin geenye , abdachaa jabeeyseetiin hawwa ; akkuma wayta hundumattuu Kiristoos amma illee jasada kiyyaan , jireenyaaniis tahu , du'aan , ulfina akka argatu , amantaa cimtuun qaba .
50001021	Anaaf , jiraachuu jechuun Kiristoosi , du'uun ammoo faaydaa dha .
50001022	Lubbuun kaniin jiraadhu yooniin tahe , hojii firii qabdu akkaan hojjadhuufi taha ; haa tahu malee , tam akkaan filadhu , na dhibee ti jira .
50001023	Yaada lama jiddutti muddameetiin jira ; gar-tokkoon kan anaaf irra caalu ani aakirameetuma Kiristoos wajjiin tahuu dhaan hawwa .
50001024	Haa tahu malee , lubbuun jiraachuun tiyya isiniif caalatti faaydaa dha qabdi .
50001025	Ani hafee , hunduma keeysaniin wajji jiraadhee , amantiitti cimtanii guddattanii , ammaas akka gammaddan , gargaaruun kiyya barbaachisaa tahuu beekee tiin jira .
50001026	Eegasuu waytaan deebi'ee isin bira dhufu , waan Yesuus Kiristoos anaan isin jiddutti hojjateef hamdii guddaa galchuuf carraa isiniifi kanna .
50001027	Wanni feetee huu haa taatuu , jireenyuma keeysan haala Wangeela Kiristoosiin kan male godhaatii jiraadhaa ! Eegasuu ani dhufee isin arkuus , yookiin isin bira hanqadhuus , gurruma qofaan waa'ee keeysan dhagayu illee , isinummaan Ruuhaa tokkoon jabaattanii jaaramtanii , akka nama tokkoo taatanii , amantii Wangeelaa tiif dhaabbadhaa !
50001028	Karuma tokko illeenuu warra isiniin morman sodaachuu baddinaa ! Sodaachuu dhabuun keeysan dhabamuu isaanii tiif milikkita taha ; isiniif ammoo Rabbiin akka najaa baatani agarsiisa .
50001029	Isin Kiristoositti amanuu qofa odoo hin tahin , maqaa isaa tiif jecha dararamuuniis isiniif kannamee ti jiraa bar !
50001030	Qabsoodhaan ani keeysa dabre agartan , taniin ammaan tana keeysa jiruus dhageeysan ; isiniis ammaas kunoo qabsuma akkasii keeysa dabraa ti jirtu .
50002001	Kiristoosii wajji tokkaawuun keeysan yoo isin jajjabeeyse , jaalala isaa tiin yoo hadhaadhiyyamtan , Ruuhaan wajjiin yoo asoosamtan , rahamataa fi waliif nahuuniis yoo jiraattan ,
50002002	eegasuu , yaada tokko qabaattanii , jaalala takkaas Ruuhaa fi akeekaaniis tokko tahuu keeysaniin , gammachuu tiyya bakkaan naaf gahaa !
50002003	Namoonni biraa akka isin irra caalan , damboobummaa teeysaniin lakkaawaa malee , waanuma takka illee ammoo hawwii ifittummaa tii fi tan dhaytaan hin godhinaa !
50002004	Hundi keeysanuu faaydaa warra biraa tiis laalaa malee , faayduma teeysan qofa hin laalinaa !
50002005	Haalli laalcha keeysanii kan akka Yesuus Kiristoos qabuu haa tahuu !
50002006	Inni kan guutummaa zaata Rabbii qabu tahu illee , ammoo wal-qixxummaa Rabbiin wajjii mirga kiyya jedhee itti rarra'uu hin feene .
50002007	Akkasitti inni humaattuu if hin lakkooyne , bifa gabraa ti fudhate ; nama akka keenyaa ti tahe , bifa namaatittiis mullate .
50002008	Inni gadi if qabee ti du'aaf , sanuu du'a fannoo irrattiin du'uuf eemaramaa dha tahe .
50002009	Kanaaf jecha Rabbi bakka hundumaa olii irra isa kaaye maqaa maqoota hundumaa caaluus isaafi kanne .
50002010	Tanaas , jilbii hundinuu samii irratti , yookiin lafa irratti , lafa jalattiis , maqaa Yesuusiif akka jilbiifataniif godhe .
50002011	Ammaas arrabni hundinuu durrii ulfinaa Rabbi Abbaaf kannuuf jecha , Yesuus Kiristoos Gooftaa tahuu isaa ragaa dha baha .
50002012	Irrattuu yaa jaallan koo ! Hoggayyuu warra ajajamoo akkuma taatanitti , waytaan ani isin bira jiru qofa odoo hin tahin , amma ammoo irra caalatti , bakkaan ani isin bira hin jirretti , najaata keeysaniif sodaa fi hollachuun , tattaafannaa keeysan itti furaa !
50002013	Rabbuma kan fedha isin keeysa kaayuu tu , ammaas akeeka isaa gaarii hojjachuu isin dandeeysisa .
50002014	Waanuma hundumaa huu alaan-aluu , yookiin falamuun maleetti dalagaa !
50002015	Kuniis dhaloota jallaa fi micciiramaa tahe kana keeysatti , isin akka urjiilee bantii samii keeysaatti walaqqiftanii , joollee Rabbii nassaba , xaliila illaa hin qabne isin godha .
50002016	Qoowlii jireenyaa jabeeysaatii qabaa ! Tun akkaan ani guyyaa Kiristoositti bilaashuma fiige , yookiin faaydaa malee dalage odoo hin tahin , ittiin dhaadachuu dha na dandeeysisa .
50002017	Ani silaa naaf taatee , akkuma mijuu qalma aarsaa irratti naqamtutti , tajaajila amantii teeysan irratti silaa gadi naqame illee , hunduma keeysan wajjiin gammadee niin ililcha .
50002018	Akkasumatti isiniis gammaddanii anaa wajji ililchuu dha qabdan .
50002019	Jidduu tana hatattamaan , Ximotewoos gara keeysan erguuf , Gooftaa Yesuusiin abdadha ; oduu teeysan arkadhee , hamileen tiyya akka na kakaatuus niin fedha .
50002020	Nama biraa , kan akka isaatti if irraa bu'ee isiniif yaadu hin qabu .
50002021	Hundi isaanii , waanuma dantaa mataa isaanii jala orihuu malee , akeeka kanneen Yesuus Kiristoosiif dantaa hin qaban .
50002022	Aaminummaa Ximotewoos , akka ilma abbaa isaa tiin wajji hojjatu tokkotti , anaan wajjiin tajaajila Wangeelaa keeysatti hirmaachuu isaa , isinuu numa beeytan .
50002023	Akkana waan taheef , akkaataa haalaan ani keeysa jiruu hubadhee tiin , dafee isa gara keeysan erguuf abdiin godha .
50002024	Anummaanuu mataan koo , dafee isin bira dhufuuf , Gooftaa biraa amantaan qaba .
50002025	Ammaas Ephafrodixos obboleeysa amantii too tii , gola kiyya , kan tajaajilaaf marxifate , deebisee gara keeysan erguun barbaachisaa dha natti fakkaata ; inni nama waan na barbaachisetti akka ana tajaajiluuf , kan isin gama kiyya ergitanii dha .
50002026	Inni hunduma keeysanuu yaadee ti jira , dhukkubsachuu isaa waan dhageeysaniif jechaas cinqamee ti jira .
50002027	Dhugumaan , dhukkubsatee , inumaatuu yaratee , bakka du'aa gahee ti ture ; Rabbi ammoo isa ni fayyise ; isa qofaa miti , ammaas anaas , naasuun akka naasuu irratti natti hin dabalamne naaf godhe .
50002028	Kanaaf jechaan , isa gama keeysan erguuf caalattiin hamile ; isiniis wayta isa agartanii gammaddan , aniis yaanni na irraa sablata .
50002029	Maqaa Gooftaa tiin gammachuu guddoon isa simadhaa , namoota akka isaa tiis kabajaa !
50002030	Gargaarsa isin naaf godhuu dadhabdan , bakka teeysan bu'ee guutuuf jecha , lubbuu isaa gaaga'amatti kannee , hojii Kiristoosiif jecha inni nama du'a bira gahee ti ture .
50003001	Keeysumaa huu yaa obboleeyyan koo , Gooftatti gammadaa ! Waanumaan kanaan dura isiniif katabe san , deebisee isiniif katabuun , na hin dhibu ; isiniifiis waan gaarii taha .
50003002	Jarreen kanneen hamaa hojjatan , saroota warra dhagna qaama namaa mogolu san irraa if eeggadhaa !
50003003	Dheeyna-qabaa dhugaa dhaa nuu tu qaba ; nuhi warri Ruuhaa Rabbii tiin ibaadu , nuhi warri amantaa , jasada irra hin kaayatin , kan ammoo Yesuus Kiristoosiin dhaadatu .
50003004	Ani mataan koo dhaadannoo jasadaa tiif sababa qabaadhu illee , namni biraa jasadatti dhaadannoo qabaachuuf sababa kan qabu yoo if seehe , ani irra caalaan qaba .
50003005	Dhaladhee guyyaa saddeettaffaattiin dheeyna qabame ; shanyii Israa'el , gosa Beniyaam keeysaa hiin dhaladhe . Abbaan kiyyaa fi haati tiyyaas Ibroota waan tahaniif , ani Ibricha makaa hin qabne ; karaa seera eeguu taannaan ammoo , ani Fariisotaa keeysaa tokko .
50003006	Seera saniif hinaafuu irraa kan ka'e , waldaya amantootaa reebaa tiin ture ; qaceelummaan , seericha eeguu dhaan waan arkamtu silaa taatee , ani seeratti illaa hin qabuun ture .
50003007	Amma ammoo Kiristoosiif jecha , waanuma faaydaa anaaf qabu hundumaa , kasarattiin isaan lakkaawe .
50003008	Tana malees , Gooftaa kiyya Yesuus Kiristoos beekuun , hizaaba malee waan hundumaa irra waan caaluuf jecha , ani waan hundumaa akka kasarattiin ilaala ; isaaf jecha wanni hundinuu anaaf gatii dha dhaban ; Kiristoosuma faaydayuuf jecha , kanneen hundumaa akka qushaasha dikeettiin lakkaawa .
50003009	Ani kanuma Kiristoos tahuun barbaada ; akkasittiis qaceelummaan tiyya tan seera eeguu dhaan arkamtu odoo hin tahin , tan Kiristoositti amanuu dhaan arkamtuu dha ; qaceelummaan tun Rabbi biraa dhufti , ammaas tan amantii irratti dhaabbattuusi .
50003010	Ani Kiristoos beekuu fi humna du'aa ka'uu isaa , ammaas dararama isaa irraa hirmaadhee , du'a akka isaatti fakkaachuun barbaada .
50003011	Duuba aniis , akkuma isaa sanitti , warra du'an keeysaa kaafamuuf abdii dhaan qaba .
50003012	Kanneen hundumaa huu duruun arkadhe yookiin guutummatti qulqulleeyfame jechuu kiyyaa miti , ammoo Kiristoos kan isaa akkaan tahu waan na godhateef jecha , aniis tana bira gahee harka galfachuuf duukaa fiiguttiin jira .
50003013	Yaa obboleeyyan koo , ani akka nama duruun fudhatee , harkaan gahateetti if hin lakkaawu . Haa tahu malee , waan takka numaan godha ; waan na booddeetti hafe yaaduu dhiisee , gara waan na dura jiruttiin hiixadha .
50003014	Akeeka san bira gahee , gonfoo arkachuufiin fiiga ; gonfoon tuniis , tan Rabbi karaa Yesuus Kiristtoosiin itti ol nu yaamee dha
50003015	Nuti warri Ruuhaan bilchaatoo taane hundinuu , haala kanatti yaaduun nu irra jira ; ammoo qafxii takka takka irratti yaada adda addaa yoo qabaattan , saniis taanaan , Rabbiinuu ibsee ti isiniif gargar baasa .
50003016	Eegasuu gaa , amma koottaa tii , waanuma kanaan dura irra geenye eeggannee haa jiraannuu .
50003017	Yaa obboleeyyan koo , fakkeenya kiyya fudhachutti waliif galaa ! Akka fakkeenya nuti isiniif kannineetti , warra jiraataniis laalaa !
50003018	Akkumaan kanaan dura irra deddeebi'ee isinitti hime , kunoo ammaas imimmaan dhangalaasaa wanniniin isinitti himu , warri jireenyi isaanii adawwii fannoo Kiristoos tahe , hedduu tu jira .
50003019	Isaan warra badiitti yaa'u , qoccumaa isaanii tu Rabbii isaanii ti ; sablina isaanii akka ulfinaatti lakkaawwatu ; hangullaan isaanii tiis waanuma addunyaa irraatti rarraati .
50003020	Nuti ammoo warra abbaa biyyummaa samii irraa qabu ; naja-baasoon achi irraa nuuf dhufa , jennee eeggachaa jirra ; inni niis Gooftaa Yesuus Kiristoosi .
50003021	Inni , humna isaa , tan waan hundumaa huu akka if jalatti galchu isa dandeeysifteeni , jasaddan dadhaboo keenya kanneeniis falaka jijjiirraa tiin akka ulfina-qabeeysa qaama isaa ti godha .
50004001	Kanaaf yaa obboleeyyan koo jaalatamoo , warraan yaadaan dharra'uuf , kanneen na gammachiiftanii fi ammaas goonfoo koo taataniis , amantiin haala kanatti Gooftatti jabaadhaa dhaabbadhaa !
50004002	Dubartoota obboleeyyan keenya Ewodiyaa fi Sinxiikeen , maqaa Gooftaa tiin yaadaan akka walii galaniin , jabeeysee tiin isaan gorsa .
50004003	Atiis yaa amanamaa hiriyoo dubartoota kanneen akka gargaartuun si gaafadha . Kilemensii fi jarreen kaan , kanneen hojii Wangeelaa irratti gola tiyya tahan , warra maqaan isaanii Kitaaba Jireenyaa keeysatti katabameen wajji warra anaan wajjiin ta'abanii ture . Zizigos jechuun maqaa namticha Phaawulosiin wajjiin hojjatee ti .
50004004	Wayta hundumaa Gooftaa keeysatti gammadaa ! Ammaas itti deebi'ee tiin jedha , gammadaa !
50004005	Gaarummaan teeysan nama hundumaa biratti haa beekamtu ! Gooftaaniis dhihoo dha jira .
50004006	Waan hundumatti , kadhataa fi himataan shukriin wajjiin waan isin barbaachisu Rabbi duratti dhiheeysaa malee , waa takkatti illee yaadaan hin guraaraminaa !
50004007	Nagayni Rabbii kan hubannaa hundumaa irraa ol tahe , yaadaa fi qalbii teeysaniis Yesuus Kiristoos keeysatti haa eegu .
50004008	Xumuruuf , yaa obboleeyyan koo , waanuma dhugaa tahe , waanuma ulfina qabu , waanuma haqa tahe , waanuma qulqulluu tahe , waanuma jaalatamaa tahe , waanuma kabajaa qabu , waanuma hamdii qabuu fi galateeyfachiisaa taheen qalbiin teeysan tan guutamte haa taatu !
50004009	Waan ana irraa barattan , kan ana irraa fudhattan , kanneen afaan kiyya irraa dhageeysaniis , ammaas warra hojii tiyya irraa agartaniis , isiniis akkasuma godhaa ! Rabbi Abbaan nagayaa , isinii wajjiin taha .
50004010	Isin booddee tana deebitanii anaaf haarayatti yaaduu keeysaniif jecha , Gooftatti gammachuu guddoon qaba . Kanaan dura illee anaaf yaaduun keeysan hin hafne ; haa tahu malee , mullisuuf carraa hin arkanne .
50004011	Tana jechuun tiyya , waatu natti irrate jechuufii miti ; ani nama akkaatuma haala jiruu fudhatee jiraachuu itti barate .
50004012	Ani jireenya kikkatte jiraachuu ittiin beeka , ammaas jireenya bash-bashiis jiraachuu nama beeku ; ani akkaatuma haaluma jiru hunda fudhadhee , quufattiis , beelattiis , hizaaba irra hedduu qabaachuus , eeyye , waa dhabee deegee jiraachuus itti baradhee tiin jira .
50004013	Qiwwaan Kiristoos irraa arkadhuun , waan hundumaa godhuu niin dandaya .
50004014	Haa tahu malee , rakkina ana irra gaheef anaaf dirmattanii hirmaachuun keeysan gaarii dha .
50004015	Ani hogguun Maqedooniyaa ka'ee , jalqaba Wangeela lallabuuf bahe , tajaajila isiniif kannee , waldayni niin waa irraa fudhadhe , walduma teeysan qofa tahuu , isinuu warri Filiphisiiyus akka gaaritti beeytan .
50004016	Waytaan ani Tasaloonqee ture illee , waan natti irrateef gargaarsa irra deddeebiftanii anaaf ergitanii ti jirtu .
50004017	Faaydaan isaa tan isiniif lakkaawamtu haa isiniif hoddomaattuufi malee , ani gargaarsuma fudhachuu qofaaf barbaadeetii miti .
50004018	Harka Ephafrodixosiin wanti isin ergitan hundinuu na geeysee ti jirti ; amma ammoo waan na barbaachisu hundumaa niin qaba , na irraahuu ni hafa . Kannaan isin ergitaniis , akka aarsaa urgaawaa fi wareega Rabbi gammachiisuu ti .
50004019	Rabbiin kiyyaas , waan isin barbaachise hundumaa huu akkuma durrii badhaadhummaa isaa tan Yesuus Kiristoos keeysaa tiin isiniif haa arjoomu .
50004020	Rabbi Abbaa keenyaaf ulfinni hanga bara baraaf haa tahuuf ! Aammiin .
50004021	Warra Kiristoositti amanan hundumaaf nagaya nuuf dhiheeysaa ! Amantoonni ana bira jiraniis nagaya isiniif dhaamu .
50004022	Warri Kiristoositti amanan hundi niis , keeysumaa huu warri haaskaa Qeesaar tahan , nagaya isiniif dhaamu .
50004023	Ni'imaan Gooftaa Yesuus Kiristoos , ruuhaa teeysaniin wajjiin haa taatu .
51001001	Ani Phaawulos , kan fedhii Rabbii tiin ergamaa Yesuus Kiristoos tahe , Ximotewoos obboleeysa wajjiin xalayaa tana barreeysuu kiyya .
51001002	Kiristaanota obboleeyyan keenya , warra magaalaa Qolosaayis keeysa jiraattan , kanneen Kiristoositti amantaniif , ni'imaanii fi nagayni Rabbi Abbaa keenya biraa isiniif haa tahan !
51001003	Nuti wayta isiniif kadhannu hundumaa , Rabbi Abbaa Gooftaa keenyaa Yesuus Kiristoos ni galateeyfanna .
51001004	Yesuus Kiristoositti amanuu keeysanii fi kiristaanota hundumaa jaalachuu keeysaniis dhageenyee ti jirra .
51001005	Akkana godhuun teeysaniis sababa abdiin samii irraa isiniif kaayamtee jirtuufi ; waa'ee abdii tanaa duraan dursitanii Qoowlii Wangeela dhugaa irraa dhageeysanii ti jirtu .
51001006	Wangeelli kuniis isin bira jira ; akkuma guyyaa itti dhageeysanii fi ni'imaa Rabbii dhugummaan hubattan irraa kaasee , isin jiddutti firii godhachaa jirutti , akkasumatti ammaas guutummaa biyya addunyaa keeysattiis baballachaa firii godhachaa ti jira .
51001007	Waa'ee ni'imaa Rabbii , Ephafraas gola keenya jaalatamaa irraa barattanii ti jirtu ; inni Kiristoosiif kaadamaa amanamaa tahee ti isiniif ergame .
51001008	Waa'ee jaalala teeysanii , tan Ruuhal Qudus isiniif kannee , isaatu nutti hime .
51001009	Kanaaf , nuti eega waa'ee keeysan dhageenye irraa jalqabnee , Rabbi isiniif kadhachuu irraa adda hin kunne ; fedhii isaa hubattanii , hikmaa hundumaan , beekumsa Ruuhal Qudus kannuuniis akka guutamtaniif Rabbi isiniif kadhanna .
51001010	Jireenya Gooftaan malu jiraachaa , wayta hundumaa waan isa gammachiisu dalaguuf , hojii gaarii hundumaan faaydaa buusuuf , ammaas Rabbi beekuttiis guddachaa akka deemtaniifiis ni kadhanna .
51001011	Haala durrii qiwwaa isaa tiin jabaattanii , obsa guddaan rakkina hundumaa baadhachuu isin haa dandeeysisu !
51001012	Rabbi Abbaa , kan isin warra qulqulloota Rabbii wajjiin , mootummaa ifa samii keeysaatti , qooda dhaalmayaa akka hirmaattan isin dandeeysiseef , gammachuun hamdii galchaa !
51001013	Inni amrii dukkanaa jalaa nu baasee , gara mootummaa Ilma isaa jaalatamaatti , dabarsee nu fidee ti jira .
51001014	Ilmuma isaa kanaani , najaataa fi oomfii dilii tiis argannee ti jirra .
51001015	Kiristoos , bifa Rabbii tan ijatti hin mullanne ; inni angafa uumama hundumaa dura dhalate .
51001016	Wanni hundinuu Kiristoosiin uumaman ; kanneen samii keeysa jiranii fi kanneen lafa irra jiraniis , kanneen ijaan arkamanii fi warri hin arkamnees , warri siree mootummaa irra taa'anii fi warri mootummaa qabaniis , warri amri-qabeeysaa fi warri sodaatamaniis taanaan sanuma ; wanti hundinuu isumaan uumaman , isaaf jecha uumamaniisi .
51001017	Inni , waanuma hundumaa dura ture ; uumamni hundinuu isaani tartiibatti wal qabachiifaman .
51001018	Kiristoos , mataa waldaya kiristaanaa , tan qaama isaa jedhamtee moggaafamtee dha . Inni jalqaba waan hundumaa ti ; waan hundumatti angafa akka tahuuf , inni warra du'an keeysaa dura ka'e .
51001019	Rabbiis , guutummaa zaata Rabbummaa isaa tiin , isa keeysa jiraachutti gammadee ti jira .
51001020	Rabbi waan hundumaa isaani ifitti araarse ; dhiiga Kiristoos kan fannoo irratti dhangala'eeni , waan lafa irra jiruu fi waan samii irra jiruufiis nagaya buusee ti jira .
51001021	Isin warra dur , hojii teeysan hamtuuf jecha Rabbi irraa fagaattanii , ammaas hangullaa teeysaniiniis , warra diina isaa turee dha .
51001022	Amma ammoo , Rabbi du'a Ilma isaa tiin , isin ifitti araarsee , warra isaaf qulqullaawan , warra illaas hin qabne , warra balleeysaa hin qabnees godhee , fuula isaa dura isin dhaabee ti jira .
51001023	Haa tahu malee , amantitti jabaattanii bu'ura keeysan irratti cimtanii dhaabbachuuf abdii Wangeelaan kannamte irraa sossoohuu dhabuutu isin barbaachisa . Wangeeluma isin dhageeysan kanaatu , uumama samii jala jiru hundumaaf lallabame ; ani Phaawulosiis , isuma kanaafiin kaadamaa tahe .
51001024	Ani amma isiniif jecha dararamuu kiyyaaf niin gammada ; qaama isaa tiif jecha , jechuun waldaya kiristaanaa tiif , rakkina Kiristoos rakkate guutuuf aniis jasada kiyyaan rakkachuu dhaan ittiin fura .
51001025	Akka ajaja hojii tan Rabbi anatti kannetti , Qoowlii Rabbii guutummatti isiniin gahuuf kaadamaa waldaya kiristaanaa tahee tiin jira .
51001026	Hiccitiin tun , bara durii jalqabdee dhaloottan turan jalaa dhooyfamtee ti turte ; amma ammoo warra Kiristoositti amananiif mullifamtee ti jirti .
51001027	Rabbi hiccitii durrii ulfinaa tiin guutamte tana , isin warra saba Israa'el hin tahin keeysaa amantanitti beeysisuu barbaade . Hiccitiin mullifamte tuniis , Kiristoosuma isin keeysa jiru . Inni niis abdii ulfinaa tan isin arkachuuf eeggattani .
51001028	Nutiis Kiristoosuma labsina ; namoota hundumaa illaan maleetti , Kiristoosiin fuula Rabbii duratti dhiheeysuuf , ammaas hunduma isaanii tuu , hikmaa hundumaan ni gorsina , ni barsiifnaasi .
51001029	Qiwwaa isaa tan humnaan na keeysaan hojjachaa jirtuun , tana godhuuf ittiin tattaafadha , ittiin qabsaawaasi .
51002001	Ani isinii fi warra Laadoqiyaa jiraniif , akkasumatti ammaas warra fuula kiyya hin arkin hundumaa fuu , akkamitti akkaan hedduu fardeeyfachaa ture akka beeytaniin barbaada .
51002002	Tana godhuun tiyyaas qalbii isaanii jajjabeeysee , jaalalaaniis tokkaayanii jiraatanii , badhaadhummaa hubannaa mirkaniin guutuu taate keeysaa dhuftu arkatanii , ammaas hiccitiin Rabbii , Kiristoos tahuu akka beekaniifi .
51002003	Badhaadhummaan , ogummaanii fi beekumsi hundinuu , isa keeysatti dhooyfamanii ti jiru .
51002004	Tanaas akka namni tokko illeenuu , dubbii afaanii tottolfatee , akka isin hin gowwoomsine isin hubachiisuufiin dubbadha .
51002005	Jasadaan yooniin isin bira jiraachuu baadhe illee , ruuhaan isin biraan jira ; sirna gaarii isin qabdanii fi Yesuus Kiristoositti amantanii jabaachuu keeysan arkutti niin gammada .
51002006	Eegasuu , Yesuus Kiristoos Gooftaa tahuu akkuma fudhattan sanitti , haaluma saniin isumaan jiraachuus itti oofaa !
51002007	Akkuma barsiifamtanitti hundee teeysan gadi fageeyfadhaa , isa keeysatti ijaaramaatii amantitti gadi dhaabamaa ! Hamdiis dhangalaasaa !
51002008	Namni tokko illeen , waan Kiristoos irraa ala taheen , handassaa namaa , gowwoomsaa duwwaa kanneen aadaa namaa irraa arkamanii fi ammaas humnoota bantiilee samii tii fi tan hawaa addunyaa keeysaa tiin sobee , akka isin hin hayyifanne if eeggadhaa !
51002009	Guutummaan zaata rabbummaa , namummaa Kiristoos keeysatti jiraata .
51002010	Isiniis Kiristoosumaan , isuma kan bantiilee samii tii fi biyya addunyaa keeysaattiis , warra mootummaa fi amrii qaban hundumaa irraa ol taheen , jireenya guutuu arkattanii ti jirtu .
51002011	Isiniis Kiristoosiin tokkaawamuu keeysaniin , dheeyna-qabaa harka namaa tiin godhamte odoo hin tahin , tan Kiristoos godhuun dheeyna qabamtanii ti jirtu ; tuniis tan humna jasada dilaawaa jalaa bilisa isin baafte .
51002012	Cuuphaan , Kiristoosiin wajji awwaalamtanii , ammaas humna Rabbii tan warra du'an keeysaa isa kaaftetti amanuu keeysaniin , ammaas isaan wajjiin du'a keeysaa kaafamtanii ti jirtu .
51002013	Isiniis balleeysaa teeysanii fi Rabbi wallaaluu teeysaniin , Ruuhaan du'oo yoo taatan illee , Rabbi , akka isin Kiristoosii wajjiin jiraatoo taatan godhee ti jira ; balleeysaa teenya hundumaa oomfii nuuf godhee ti jira .
51002014	Xalayaa kissii dhaa tan nu irratti barreeyfamte , tan seeratti irkattee nuun mormaa turte san haqee , bakkaa fuudhee , fannoo irratti diree ti rarraase .
51002015	Fannoo san irrattiis Kiristoos , warra bantiilee samii tii fi biyya addunyaa keeysatti mootummaa fi amrii qaban hiikkachiisee , zaahir baasee mullisuun injifannoo isaa , isaan irratti agarsiise .
51002016	Eegasuu waan akka nyaataa fi dhugaatii , guyyaa ayyaanaa , baatii lakkaawuttiis , yookiin Sanbata eegutti , nam tokko illee nuu isin irratti firdii hin godhin !
51002017	Isaan kanneen , gaaddidduu waan dhufuuf jiruu qofa ; asliin qaama sanii ammoo Kiristoosi .
51002018	Namni damboobummaa kijibaa tii fi maleeykoota samii irraa ibaadutti isin dhiibee , akka badhaafama irraa isin hin hanqifne eeggadhaa ! Namni akkanaa hangullaa jasadaa tiin dhaytaawaa , natti mullate jechuu dhaan , waan ma'anaa hin qabne hedduu dha odeeysa .
51002019	Namni akkasii kun , Kiristoos mataa qaamaa , kan qaama hundumaa moorgayaa fi humna irratti walitti qabee jiraachisee akka Rabbi guddisutti guddatu irraa , gargar citee ti jira .
51002020	Eegasuu , Kiristoosiin wajji humnoota bantiilee samii tii fi hawaa addunyaa keeysaa tiif eega duutan , duuba maaliif akkuma amma illee isaan jala jirtanitti ajaja isaanii tiif oggoltu ree ?
51002021	“ Tana qubaan hin tuqin , san hin dhamdhamin , kaaniis harkaan hin qabatin ! ” jedhu .
51002022	Jarri kanneen hundinuu ammoo , ittiin hojjatamanii akka dhumaa deemaniif turee mitii ! Akka ajaja namaa tii fi akka barsiisa namaattiis warra kaayamanii mitii ree ?
51002023	Sirnoota akkasii tiif ajajamuun dhuguma hikmaa waan qabu fakkaata . Kan ibaadaa dhugaatitti nama qaceelchu , kan damboobummaa dhugaatii fi ammaas qaama ifii adabuttiis nama fidu fakkaata ; haa tahu malee , fedha jasadaa toohachuu irratti faaydaa hin qaban .
51003001	Warra Kiristoosiin wajji du'aa kaafamtan eega taatan , eegasuu waan samii keeysa , bakka Kiristoos gara harka mirga Rabbiin taa'ee jiruu niyyadhaa !
51003002	Qalbii teeysan waan samii keeysa jiru irratti hidhaa malee , waan lafa irra jiru irratti hin hidhinaa !
51003003	Isin bar duutanii ti jirtuu ! Amma jireenyi keeysan Kiristoosiin wajji Rabbi keeysatti dhooyfamee ti jira .
51003004	Kiristoos , inni jireenya keenya nuuf tahe wayta mullatu , isiniis ammaas isaa wajjiin ulfinaan mullachuufi teeysu .
51003005	Eegasuu kajeellaa jasadaa , kanneen akka zinaa hojjachuu fi najisummaa , shakaraa fi hawwii hamtuu , bololummaa tan waaqayyolii tolfamoo ibaadutti lakkaawamtuus , if keeysatti ajjeesaa !
51003006	Sababa waan kanneen hundumaaf jecha , lolli Rabbii [ warra isaaf hin ajajamne irratti ] ni dhufa .
51003007	Kanaan dura isiniis , haaluma akkanaa kana keeysa jiraachaa ti turtan .
51003008	Amma ammoo isin waan kanneen akka lolaa , aaraa , hammeenyaa , maqaa namaa balleeysuu tii fi waan hamaa dubbachuu hundumaa irraa huu fagaadhaa !
51003009	Namummaa moofaa keeysan , hojii isaa hundumaan wajjiin , waan if irraa baaftaniif jecha , kijiba walitti hin odeeysinaa .
51003010	Namummaa haaraya uffattan ; inni niis , beekomsa dhugaa tiin akka bifa Rabbii isa uumetti haarayoomfamaa ti deema .
51003011	Eegana , Giriigii fi Yihudii , nama dheeyna qabatee fi kan dheeyna hin qabatin , saba ummata Israa'el hin tahinii fi jaahila , gabra yookiin bilisa jechuun hin hafne ; Kiristoos hunduma , hunduma keeysa jiraasi .
51003012	Eegasuu isin warri Rabbiin filatamtanii , qulqulloota jaalatamoo taatan , rahamata qabaadhaa ! Gaarummaa , damboobummaa , gara-laafummaa fi obsaas uffadhaa !
51003013	Waliif obsaa , quurrama yoo wal irratti qabaattaniis , waliif dhiisaa ; akkuma Gooftaan oomfii isiniif godhetti , isiniis oomfii waliif godhaa !
51003014	Isaan kana hundumaa irratti , jaalala tan waa hundumaa raawwatamaa gootee , walitti tokkeeysitee hiituus qabaadhaa !
51003015	Dhagna qaama tokkoo taatanii nagayatti waan yaamamtaniif jecha , nagayni Kiristoos qalbii teeysan haa qaceelchu ; warra hamdii galchuus tahaa !
51003016	Qoowliin Kiristoos akka badhaadhummaa isaatitti isin keeysa heddomminaan haa jiraattu ; hikmaa hundumaan wal barsiisaa , waliis gorsaa . Faarulee , sagalee gaarii qabduu fi faaruu Ruuhaa tiin , galata qalbii irraa buqqa'een , Rabbi shukreeyfadhaa !
51003017	Waanuma gootan hundumaa , dubbiin tahe hojiiniis , hunduma isaanii tuu , maqaa Gooftaa Yesuusiin godhaa ; Rabbi Abbaafiis isumaan hamdii galchaa !
51003018	Gooftaa duratti fudhatamaa akka tahutti , beerran , jaarsowwan keeysaniif oggolaa !
51003019	Dhiirraniis , beerran keeysan jaaladhaa , ittiis hin hammaatinaa !
51003020	Isin joolle ! Waanuma hundumattuu haawwan keeysaniif eemaramaa ! Kuniis waanuma Gooftaan hedduu jaalatuu dha .
51003021	Isin abboottan ! Joollee teeysan jiruu itti hadheeysitanii abdii isaan hin kutachiisinaa !
51003022	Isin kaadamtoota ! Biyya addunyaa tana irratti , warra isin hojjachiifataniif , waan hundumatti ajajamaa ! Ijuma isaanii gammachiisuuf odoo hin tahin , amanamummaa dhugaa tiin , ammaas sodaa Gooftaa tiis qabaachaa kaadamaa !
51003023	Waanuma daleeydan hundumaa , namaaf odoo hin tahin , akka waan Gooftaaf hojjattanitti , garaa guutuu dhaan if irraa bu'aa dalagaa !
51003024	Isin Gooftaa Kiristoos waan kaadamtaniif jecha , ujuraan teeysan dhaalmaya Gooftaa irraa arkattan akka taate ni beeytan .
51003025	Namni badii hojjatu , balleeysaa isaa tiif gatii isaa ni arkata ; nama wal caalchisuun ammoo Rabbi bira hin jirtu .
51004001	Isin yaa gooftolii , isiniis Gooftaa samii irraa akka qabdan waan beeytaniif jecha , warra isin kaadamaniif haqaa fi mirga isaanii eegaafi !
51004002	Rabbi kadhaaf if kannitanii , warra dammaqoo fi warra hamdiis galchu tahaa !
51004003	Nutiis hiccitii Kiristoos , taniin ani amma illee isiif jecha hidhamee jiruuf tana , qoowlii tana labsuuf , Rabbi karaa akka nuuf banu nuuf kadhadhaa !
51004004	Aniis , akka ana irraa eegamutti , zaahir baasee akkaan isa labsuuf anaaf kadhachuu itti oofaa !
51004005	Waytii isiniif kannamtetti qaceellotti itti fayyadamaa , namoota waldaya kiristaanaa keeysa hin jirreen wajji hikmaa dhaan jiraadhaa !
51004006	Haasooyni keeysaniis hoggayyuu , ni'imaa qabaachuun akka waan soogiddaan mi'eessanitti gaarii namatti tolu haa tahu ! Namoota hundumaa fuu akkaataa jawaaba kannuuf isin irra jiru baradhaa !
51004007	Xikiqoos , obboleeysi jaalatamaan , hojii keeysattiis gola koo kaadamaa amanamaa kan tahe , waaniin ani keeysa jiru hundumaa isinitti ni hima .
51004008	Hundi keenyaa huu akkamitti akka jirru isinitti himee , qalbii teeysan akka jajjabeeysuuf jechaan , kunoo ani isa gara keeysanitti ergee tiin jira .
51004009	Oneesimos , obboleeysa amanamaa fi jaalatamaa , kan isin keeysaa tokko tahe wajjiin tahanii waan asitti tahe hundumaa tokko tokkoon isinitti ni himu .
51004010	Arisxaarkos kan anaa wajjiin hidhamee jiruus , nagaya isiniif dhaama . Maarqos , namtichi dubrii Baarnaabaasiis , akkasumatti nagaya isiniifi dhaama . Waa'ee Maarqos , kanaan duraa huu dhaamsi isin gahee ti jira ; inni gara keeysan wayta dhufu simadhaa !
51004011	Yoshu'aan , namtichi Yusxoos jedhamuus , nagaya isiniif erga ; warra seera dheeyna-qabaa eegan keeysaa , isaan kanneen kofaatu mootummaa Rabbii tiif anaa wajjiin carraaqa ; isaan ammaas warra hedduu na jajjabeeysani .
51004012	Ephafraas , kaadamaan Yesuus Kiristoos , kan isin keeysaa tokko tahees , nagaya isiniif erga ; inni waytuma hundumaa , isin , fedhii Rabbii hundumaa keeysatti jabaattanii akka dhaabbattaniif jecha , fardeeyfatee kadhataaf if kannee ti jira .
51004013	Inni isinii fi warra Laa'odiiqeyaa jiraniif , ammaas warra Heraapholisiif dalagutti jabeeysee akka tattaafate , anuu mataan koo ragaa dhaan bahaafi .
51004014	Luqaas , haakimtichi qorichaa jaalatamaan , ammaas Deemaasiis nagaya isiniif dhaamu .
51004015	Kiristaanota Laa'odiiqeyaa tii fi aadde Niimfaatitti , ammaas waldaya mana isiitti walitti qabamuttiis , nagaya keenya nuuf himaa !
51004016	Xalayaan tun isin jiddutti eega dubbifamte booddee , waldaya Laadoqiyaattiis akka dubbifamtu godhaa ! Xalayaa waldaya Laadoqiyaatti ergamte saniis ammaas isiniis dubbisuu tu isin irra jira .
51004017	Arkiphosiin ammaas “ Tajaajila Gooftaa irraa fudhatte san , akka raawwattu godhi ! ” jedhaani !
51004018	Ani Phaawulos , nagaya kana harka kiyyaaniin isiniif barreeysa ; shanshalata sibiilaa tiin hidhamuu kiyyaas yaadadhaa ! Ni'imaan Rabbii isiniin wajjiin haa taatu !
52001001	Phaawulos , Silwaanosii fi Ximotewoos irraa gara waldaya Tasaloonqee , kanneen Rabbii Abbaa fi Gooftaa Yesuus Kiristoos keeysatti arkamaniif . Ni'imaanii fi nagayni isiniif haa tahu !
52001002	Nuti , kadhata keenya keeysatti , maqaa keeysan dhooynee , wayta hundumaa waa'ee hunduma keeysanii tiif Rabbi ni galateeyfanna .
52001003	Fuula Rabbi Abbaa keenyaa duratti , hojii teeysan tan amantiin arkamteef , jaalalaan carraaquu keeysan , Gooftaa keenya Yesuus Kiristoos abdachutti obsaan jabaachuu keeysaniis ni yaadanna .
52001004	Yaa obboleeyyan keenya ! Rabbi isin jaalatee akka isin filate nuti ni beeyna .
52001005	Wangeelli nuti isiniif lallabne , sagalee qofaan odoo hin tahin , qiwwaa fi Ruuhal Qudusiin , akkasumatti ammaas amantii mirkana qabduuni gara keeysan dhufe ; nuti ammaas isiniif jennee akkamitti akka isin jiddutti jiraachaa turrees isinuu numa beeytu .
52001006	Isiniis , fakkeenya keenyaa fi kan Gooftaa duukaa buutanii ti jirtu ; rakkoon jabduun isin mudattu illee , gammachuu Ruuhal Qudus irraa dhuftuun Qoowlii Wangeelaa fudhattanii ti jirtu .
52001007	Kanaan isiniis amantoota warra Maqedooniyaa tii fi warra Akaayaa hundumaaf fakkeenya gaari taatan .
52001008	Qoowliin Gooftaa tan isin biraa kaatees , Maqedooniyaa fi Akaayaa qofattii miti tan dhagayamte ; Rabbitti amanuun keeysan bakkuma hallettuu beekamee ti jira ; eegasuu waa'ee kanaaf waa takka illee jechuun nu hin barbaachisu .
52001009	Haala akkamitti akka isin nu simattanii fi , ammaas Rabbi jiraataa dhugaa kaadamuuf , waaqayyolii tolfamoo irraa gara Rabbii deebi'uu keeysan , isaanummaanuu ni odeeysu .
52001010	Ilma isaa Yesuus , kan Rabbi warra du'an keeysaa kaase , kan lola dhufaa jiru jalaa nu eewalu san , samii irraa abdiin eeggachaa ti jirtu .
52002001	Yaa obboleeyyan keenya ! Isin bira dhufuun keenya faayda-malii taatee akka hin hafin , isinuu akka gaaritti beeytu .
52002002	Kanaan dura Filiphisiiyusitti akka cinqamne , namoonni akka nu arrabsaniis waanuma isinuu beeytani . Ammaas isin birattiis warri nuun morman nutti jabaatan illee , gargaarsa Rabbii tiin Wangeela isinitti himuuf ija jabaannee ti turre .
52002003	Wanni nuti jabeeysinee isin gorsine , dogongora irraa , yookiin najisa irraa waan hin burqini ; ammaas isin shaaxiruufiis hin yaadamne .
52002004	Gara kaaniin nuti , akka warra imaannaan Wangeelaa itti kannamuuf Rabbiin fudhatamanitti , dubbachaa ti turre ; Rabbuma garaa keenya keeysa beeku malee , nama gammachiisuuf wanni goonees hin jiru .
52002005	Nuti isin biratti mi'eeysaaf faaruu hin jirre akka hin yadaleeysin , ni beeytan ; bololummaa dhooysuuf akka nuti irra hin diddibin , Rabbii tu nutti raga .
52002006	Nuti namoota irraa , isinuma irraahi illee taanaan , yookiin warra biraa irraahiis ulfina arkachuuf hin turre .
52002007	Nuti akka ergamoota Kiristoositti silaa isin irraa waa gaafachuu ni dandeenya turre ; haa tahu malee ammoo , akka haadha daa'imman isii shurur gootutti , isin jiddutti nuti saaliha garaa ballatu turre .
52002008	Dharraa jaalala isiniif qabnuuf jecha , Wangeeluma Rabbii qofa odoo hin tahin , lubbuma teenya illee isiniif kannuuf ni hawwina turre , tanaas wanni goonuuf , isin nutti jaboo waan taataniif jecha .
52002009	Yaa obboleeyyan keenya ! Wangeela Rabbii hanga isiniif lallabaa turre , isin keeysaa nam tokkotti illee ba'aa akka hin taaneef jecha , ta'abaa fi rakkinaan , halkanii fi guyyaas dalaguu teenya ni yaadattu .
52002010	Isin warra amantan jiddutti nuti akkamitti qulqullummaan , qaceelummaan , illaan maleetti akka jiraanne , isinii fi Rabbii tu ragaa keenya .
52002011	Hunduma keeysan matuma matatti , akka abbaan ilmaan isaa itti qabutti nutiis akkasumatti isin qabuu keenya ni beeytu .
52002012	Rabbi kan mootummaa isaa tii fi durrii ulfina isaatti isin yaame saniif , jiraachuun akka isin irraa eegamutti akka jiraattaniif , isin gorsaa ti , isin jajjabeeysina .
52002013	Qoowlii Rabbii tan nuti lallabnu dhageeysanii hogguu fudhattan , akka dubbii namaatti odoo hin tahin , akka Qoowlii Rabbii asliitti fudhattanii ti jirtu ; kunoo , isiiniis isin warra amantan keeysatti hojjachaa ti jirti ; kana hundumaa fuu odoo addaan hin kutin , Rabbi ni galateeyfanna .
52002014	Yaa obboleeyyan keenya ! Akkuma warri biyya Yihudaa keeysaa , kanneen Yesuus Kiristoos amanuun waldoota Rabbii tahan , harka warra Yihudootaatti hiraaramanitti , isiniis haaluma san fakkaatutti , harka warra biyya keeysanitti hiraaramtanii ti jirtu .
52002015	Warri Yihudootaa , Gooftaa Yesuusii fi nabiyyoota isaanii tiis warra ajjeese , nuus arihanii reebanii if keeysaa nu baasanii ti jiru ; isaan warra Rabbi hin gammachiifne , kanneen nama hunda wajjiin diinummaa qabani .
52002016	Saboonni qomoo Israa'el hin tahin akka najaa bahaniif isaanitti dubbachuu nu dhoorku . Haala kanatti isaan wayta hundumaa , hanga qunnaan dilii isaanii guutamutti ni tattaafatu ; gara dhumaatti lolli Rabbii ammumaa huu isaan irratti dhufee ti jira .
52002017	Yaa obboleeyyan keenya ! Yaadaa fi qalbiin odoo hin tahin , qaamaan wayta gabaabduuf gargar fagaannee isiniif waan dharraaneef jecha , fuula keeysan arkuuf hedduu dha tattaafanne .
52002018	Kanaaf dhufnee isin laaluu dha barbaanne ; keeysumaa huu ani Phaawulos irra deddeebi'ee yaalee tiin ture , Sheeyxaanni ammoo irraa nu ittise .
52002019	Abdiin teenyaa fi gammachuun teenyaas , gonfoon nuti wayta Gooftaan keenya Yesuus dhufu isa duratti ittiin if dhaadannu maali ? Isinumaa mitii ?
52002020	Isuma dhugaa , ulfinnni keenyaas , gammachuun teenyaas bar isinumaa !
52003001	Eega tana caalaa obsuu dadhabne , nuti kophaa keenya magaalaa Ateenaatti hafuuf murteeyfanne .
52003002	Amantitti akka gadi jabeeysee isin dhaabuu fi ammaas akka isin gorsuuf jecha , nuti obboleeysa keenya Ximotewoos , nama nuu wajjiin Wangeela Kiristoosiif kaadamaa Rabbii tahe , gara keeysan erginee ti jirra .
52003003	Nam tokko illee nuu , rakkoolee isin irra geeyse kanneeniif jecha , hin roora'in ! Rakkooleen akkanaa tun , fedhii Rabbiitiin hiree teenya tahuu isaanii isinuu numa beeytan .
52003004	Inumaatuu nutuu wayta isin bira turre , rakkinni nu mudachuuf akka taa'u duraan dursinee isinitti himnee ti jirra ; kunoo gaa , akkuma jenne san tahuu isaa isinuu beeytan .
52003005	Akkaataa kanatti , tana irra caalaa obsuu dadhabnaaniin , waa'ee amantii teeysanii addaan baafachuuf jedhee tiin isa gara keeysan erge . Tarii huu inni nama fitinu sun , isin fitinee ta'abni keenya bilaash tahee akka hin hafne , yaadda'ee tiin ture .
52003006	Amma ammoo Ximotewoos , isin biraa deebi'ee gara keenya hogguu dhufe , waa'ee amantii teeysanii tii fi waa'ee jaalala teeysanii oduu gaarii dha nuuf fide ; akkasumatti ammaas , isin wayta hundumaa haala gaariin akka nu yaadattanii fi , akkuma nuti isin arkuuf yaadnutti isiniis nu arkuuf akka yaaddaniis nutti himee ti jira .
52003007	Kanaaf jecha yaa obboleeyyan keenya , cinqiilee fi rakkoolee teenya hunda keeysatti , isin laalchisuu dhaan waa'een amantii teeysanii nu jajjabeeysitee ti jirti .
52003008	Amma isin Gooftatti jabaattanii yoo dhaabbattan , nutiis warra jiraatoo dha taane .
52003009	Waa'ee keeysan irraa kan ka'e , gammachuu nuti Rabbii keenya duratti qabnu hundumaa fuu mee akkamitti Rabbiif hamdii isa qiimtu galchuu dandeenya ?
52003010	Deebinee ijaan akka wal arkinee amantiitti waan isin duraa irratees , akka isiniif guutnuuf , halkanii fi guyyaa hedduu dha itti cinnee kadhachuu irra jirra .
52003011	Ammaan tana , Rabbi Abbaan keenya matummaan isaa , Gooftaan keenya Yesuusiis , gara keeysan dhufuuf karaa keenya nuuf haa qaceelchu !
52003012	Gooftaan , jaalala teeysan isiniif hoddomeeysee , waliif dhadhangalaasuu fi warra biraa tiifiis dhangalaasuu akka dandeeysan , jaalala akka nuti isiniif qabnuu isiniif haa kannu !
52003013	Guyyaa Gooftaan keenya Yesuus , qulqulloota isaa hundumaan wajjiin deebi'ee dhufu , humna keeysaa isiniif kannee , Rabbi Abbaa keenya duratti , qulqulloota illaa hin qabne isin haa godhu !
52004001	Yaa obboleeyyan keenya ! Tana irraa wanni hafe , Rabbi gammachiisuuf akkamitti jiraachuun akka isin irra jiru , nuti isin barsiifnee ti jirra ; inni niis akkuma isinuu itti jiraachaa jirtan kana , ammaas maqaa Gooftaa Yesuusiin , kanuma caalaatti akka itti dabaltani , gadi jabeeysinee isin kadhanna .
52004002	Waan dalaguun isin irra jiru , maqaa Gooftaa Yesuusiin qaceelfama akka isiniif kannine isinuu ni beeytu .
52004003	Rabbi , zinaa fi ejjummaa irraa fagaattanii , qulqullummatti akka jiraattan isin irraa fedha .
52004004	Hundi keeysanuu matuma matatti , dhagna isaa qulqullummattii fi haala naamusa-qabeeysatti eeggachuu haa baratu !
52004005	Akka saba awaama warra Rabbi hin beeynetti , si'oo shahawaatti if gadi hin dhiisinaa !
52004006	Eegasuu , namni kana irra dabree dubbii tanatti obboleeysa isaa hin gowwoomsin ; Gooftaan warra balleeysaa akkasii hojjatan ni adaba jennee , duraan dursinee isinitti himnee ti jirra , isiniis if eeggachiifnee ti jirra .
52004007	Najisummatti odoo hin tahin , qulqullummatti akka jiraannuuf , bar Rabbi nu yaamee !
52004008	Kanaaf jecha , namni eemara kana tuffatu , Rabbi kan Ruuhal Qudus isiniif kannu tuffata malee , nama tuffata jechuu miti .
52004009	Waa'ee jaalala obbolummaa ammoo , nuti isiniif barreeysuun barbaachisaa miti ; isin ifii fuu akka wal jaalattan warra Rabbiin barsiifamtanii dha .
52004010	Isiniis kanuma duukaa buutanii , amantoota guutummaa kutaa biyya Maqedooniyaa keeysa jiran hundumaa ni jaalattu ; tahu illee , ammaas caalchiftanii akka itti furtan , yaa obboleeyyan keenya , isin gorsina .
52004011	Akkuma nuti duraan isinitti himnetti , jireenya qabbana nagayaa qabu jiraachuuf , hojii teeysan irratti bobahuu fi harka keeysaniin dalaguu ulfina kannaafi !
52004012	Akkasitti yoo jiraattan warra biraa kanneen alaa isin daawwatan duratti ulfina ni arkattu ; waan isin barbaachisuufiis harka namaa hin eeggattan .
52004013	Yaa obboleeyyan keenya ! Akka warra abdii hin qabnetti gadduu dhiiftanii , waa'ee warra aakiramanii , abdii jirtu akka beeytani barbaanna .
52004014	Yesuus du'ee , du'a keeysaa deebi'ee akka ka'e ni amanna ; akkasumatti ammaas , Rabbi , warra Yesuusitti amananii aakiramaniis , isumaan wajjiin deebisee akka fiduus ni amanna .
52004015	Akka Qoowlii Gooftaan ifii dubbatetti , nuti warri amma lubbuun jiraannu , ammaas warri hanga Gooftaan deebi'ee dhufutti jiraannee hafnu kun , kanneen aakiramanii turan san akka hin dursine isinitti himna .
52004016	Sagaleen guddoon ajajaa , sagaleen angafa maleeykootaa tiis ni dhagayamti , garriin Rabbii tiis ni afuufamti . Kana hundumaa wajjiin , Gooftaan samii irraa gadi ni bu'a ; warri Kiristoositti amananii aakiraman dura deebi'anii ni ka'u .
52004017	Kana booddee nuti warri odoo hin du'in hafnees , isaaniin wajjiin hawaa keeysatti Gooftaa simachuuf duumeeysa keeysa ol fuudhamna ; akkasitti bara baraaf Gooftaan wajjiin jiraanna .
52004018	Akkana waan taheef jecha , isiniis qoowlii tanaan wal jajjabeeysaa !
52005001	Yaa obboleeyyan keenya ! Waa'ee baraa tii fi wayta kanneen itti raawwatamanii ammoo nuti isiniif katabuun barbaachisaa miti .
52005002	Guyyaan Gooftaa akka hattuun halkan dhuftutti akka dhufu , isin mataan keeysanuu qaceellotti beeytu .
52005003	Namoonni , “ Nagaya , humaa hin jiru ” oduma jedhanii ti , badiin isaan hin eeggatin akkuma cimiimmuun dubartii ulfaa qabdutti , dagutti , isaan irra gaha ; tana jalaa bahuus hin dandayan .
52005004	Yaa obboleeyyan keenya , isin ammoo dukkana keeysa waan hin jirreef , guyyaan sun akka hattutti isin daguu hin dandayu .
52005005	Isin hundinuu ilmaan ifaa ti , ilmaan guyyaa tiisi ; nuti warra halkaniif yookiin warra dukkanaaf qoodamee miti .
52005006	Eegasuu nuti , akka warra kaanii kanneen rafanii odoo hin tahin , ammoo dammaqinaan naamusa keenya haa eeggannuu !
52005007	Warri rafan halkani rafu , warri farshaananiis halkani farshaanu .
52005008	Nuti ammoo warra guyyaa eega taane , naamusa keenya haa eeggannuu , akka uffata sibiilaa , qomatti amantii fi jaalala uffannee , ammaas abdiis akka gonfoo sibiilaatti matatti haa kaayannuu .
52005009	Rabbi , karaa Gooftaa keenyaa Yesuus Kiristoosiin , najaata akka arkannuufi malee , lolaaf nu hin herregne .
52005010	Nuti jiraannuus yookiin duunuus , akka isaan wajjiin taanuuf , Kiristoos bakka teenya bu'ee ti du'e .
52005011	Akkana waan taheef jecha , akkuma amma godhaa jirtanitti , wal jajjabeeysaa , waliis cimsaa !
52005012	Yaa obboleeyyan keenya , warra isin jiddutti hojitti jabaatanii tattaafatanii , ammaas karaa Gooftattiis warra isin hooggananii isiniis gorsaniif , ulfina akka kannitaniin isin kadhanna .
52005013	Dalagaa isaanii tiif jecha , kabajaa jaalalaa tiin isaan hayaan qabaa ; isiniis nagayaan walii wajjiin jiraadhaa !
52005014	Yaa obboleeyyan keenya , warra masluufoota if eeggachiisaa , warra ija-laafoos jajjabeeysaa , warra dadhaboos gargaaraa , nama hundumaafiis obsa qabaadhaa jennee ti isin gorsina .
52005015	Isin keeysaa namni tokko illeen , waan hamaa isa irra gaheef hamaa akka hin deebifne , toohadhaa ! Waytuma hundumaa rahamata waliif qabaadhaa , warra kanneen biraa tiifiis akkasumatti rahamata qabaadhaa !
52005016	Wayta hundumaa gammachuu qabaadhaa !
52005017	Kadhata keeysan walitti dhaabaa kadhadhaa !
52005018	Haaluma hunduma keeysatti , Rabbiif hamdii galchaa ! Isin warra Yesuus Kiristoositti amantaniif , kun fedhii Rabbii ti .
52005019	Ruuhal Qudus hin ukkaamsinaa !
52005020	Raajii himamuus hin tuffatinaa !
52005021	Ammoo waan hundumaa xiinxalaa , waan gaarii tahe jabeeysaa tii qabadhaa !
52005022	Waanuma hamaa tahe hundumaa irraa if qusadhaa !
52005023	Rabbi , Abbaan nagayaa , mattummaan isaa guutummatti isin qulqulleeysee , wayta dhufa Gooftaa keenya Yesuus Kiristoositti , ruuhaa keeysan , lubbuu teeysanii fi jasada keeysaniis guutummatti illaan maleetti haa eegu !
52005024	Inni isin yaame amanamaa waan taheef jecha , tana ni godha .
52005025	Yaa obboleeyyan keenya , nuufiis kadhadhaa !
52005026	Garaa xaliilaan , amantoota hundumaa dhudhungadhaa nagaya gaafadhaa !
52005027	Hadaraa Gooftaa , xalayaan tun amantoota hundumaaf haa dubbifamtuu !
52005028	Ni'imaan Gooftaa keenyaa Yesuus Kiristoos isin wajjiin haa taatu !
53001001	Phaawulos , Silwaanosii fi Ximotewoos biraa , gara waldaya Tasaloonqee tan Rabbi Abbaa fi Gooftaa Yesuus Kiristoos taateef barreeyfame .
53001002	Rabbi Abbaa fi , Yesuus Kiristoos Gooftaa biraa ni'imaa fi nagayni niis isiniif haa tahu !
53001003	Yaa obboleeyyan keenya ! Wayta hundumaa waa'ee keeysaniif jecha , Rabbi galateeyfachuu tu nu irra jira ; isuma dhugaa amantiin teeysan caalatti guddachaa , jaalalti hundi keeysanuu waliif qabdaniis hoddomaachaa waan deemtuuf , galateeyfachuun keenya sirrii dha .
53001004	Kanaaf reebama isin irra gahee fi cinqii isin mudatte hundumaa obsuu dhaan , amantitti jiraachaa waan deemtaniif , waldayoota Rabbii biratti nuti isiniin if dhaadannaa bar !
53001005	Kun hundinuu , firdiin Rabbii tan haqaa tahuu isii tii fi , isiniis mootummaa Rabbii tan amma hiraaramaa jirtaniif tanaaf , warra tahuun malutti lakkaawamuu keeysani agarsiisa .
53001006	Rabbi , Abbaa haqaa ti , warra hiraar isin mudees hiraaruma deebisee kafalaafi .
53001007	Isin warra hiraaramee fi ammaas nuuf illee , Rabbi furmaata ni kanna ; kuniis wayta Gooftaan Yesuus maleeykoota isaa warra amri-qabeeysaan wajjiin samii irraa mullifamutti taha .
53001008	Gooftaan ibidda belbeluun wajjiin mullata ; gaafas inni warra Rabbi hin beeynee fi kanneen Wangeela Gooftaa keenyaa Yesuusiif ajajamuu didaniis ni adaba .
53001009	Isaan kun fuula Gooftaa duraa , ulfina durrii qiwwaa isaa biraahiis fageeyfamanii ti , badii abadiin ni adabamu .
53001010	Kuniis guyyaa inni ummata isaa qulqulluu keeysatti ulfina arkachuuf , warra isatti amanan hundumaa birattiis ajaa'ibamuuf dhufu sanitti raawwatama ; isiniis waan nuti isinitti himne waan amantaniif jecha , warra isaan keeysatti lakkaawamuu dha .
53001011	Kanaaf jecha , Rabbiin keenya waamicha isaatiif warra maltan godhee akka isin lakkaawuuf , ammaas dandeeyyii isaa tiin gaarii hawwitan hundumaa fi hojii amantii tiis akka fiinxaan isiniif baasu , wayta hundumaa isiniif kadhachaa ti jirra .
53001012	Haala kanatti , maqaan Yesuus Gooftaa keenyaa isin keeysatti ulfina arkatee , isiniis akka ni'imaa Rabbii keenyaa tii fi akka ni'imaa Gooftaa Yesuus Kiristoositti , isa keeysatti ulfina akka arkattaniif Rabbi kadhanna .
53002001	Ammaas yaa obboleeyyan keenya , waa'ee dhufa Gooftaa keenyaa Yesuus Kiristoosii fi waa'ee isaa wajjiin walitti qabamuu keenyaa tiis , akka beeytaniif waan isin kadhannu qabna .
53002002	“ Guyyaan Gooftaa ammuma illee dhufee ti jira ” jedhamee oduu akka waan nuti raajii keeysatti dubbannee , yookiin akka gabaasatti , yookiin akka waan katabbiin nu biraa bahee fakkeeysaniin , qalbiin teeysan isin hin raafamin , niis hin naahinaa !
53002003	Guyyaan sun , hanga Rabbitti kafruun booda zaahir baatee , ammaas mujrimtichi hamaan , ilmi badii sun mullifamutti , waan hin dhufneef jecha , nam tokko illee nuu karuma fedhe hundumaan isin hin gowwoomsin !
53002004	Inni zaahir baafamuuf jiru sun , waanuma waaqa jedhamee namni ibaadu hundumaan morkuu dhaan , isaan gararraa dha if kaaya ; inumaatuu tana biraas dabree , beeytel maqdas Rabbii seenee taa'uu dhaan “ Anumaatu Rabbi ! ” ifiin jechuuf taa'a .
53002005	Waytaan isin bira ture san dubbii kanneen akkaan isinitti himaa ture ni yaadattuu mitii ?
53002006	Wayta isaaf herregametti haa mullifamuuf jecha , waan ammaan tana isa boodatti ittisu isin ni beeytu .
53002007	Hiccitiin seera-dhablummaa , ammuma illee hojjataa ti jirti ; haa tahu malee , hanga inni amma isa ittisu karaa irraa fuudhamutti , wanni ammatti tahaa hin jirtu .
53002008	Tana booddees inni seer-dhableen ni mullifama ; Yesuus Gooftaan ammoo hafuuruma afaan isaa keeysaa bahuuni isa kombolcha ; walaqqisa deebi'ee dhufuu isaa tiiniis isa ni dhabamsiisa .
53002009	Inni seer-dhableen suniis humna Sheeyxaanaa tiin milikkitoota kijibaa fi baasa fakkaataniin dhufa .
53002010	Warra baduuf taa'u ammoo , najaa bahuuf dhugaa jaalatanii fudhachuu waan didaniif , gowwoomsa hamoo hundumaani isaan irratti hojjata .
53002011	Kanaaf Rabbi , waan kijiba tahe haa amananiif , humna dogongoraa , tan isaan keeysatti hojjattu itti erge .
53002012	Akkasitti warra dhugaadhatti hin amanin , kanneen ammoo mujrimummatti gammadan hunda , akka itti faradamu godha .
53002013	Yaa obboleeyyan keenya , warra Gooftaan jaalatamtan , sababa karaa Ruuhaa kan nama qulqulleeysuu fi , ammaas karaa dhugaatti amanuun akka najaa baataniif Rabbi kan duraan dursee isin fileef , nuti wayta hundumaa isiniif jecha isaaf hamdii galchuu tu nu irra jira .
53002014	Durrii ulfina Gooftaa keenyaa Yesuus Kiristoos keeysaa akka hirmaattaniif , inni karaa Wangeela keenyaa tiin , itti isin yaame .
53002015	Eegasuu yaa obboleeyyan keenya , jabaadhaa , barsiisa afaaniin isinitti himne yookiin kan xalayatti katabamee nu biraa isinitti dabrees jabeeysaa qabadhaa !
53002016	Ammaas , Gooftaan keenya Yesuus Kiristoos mataan isaa , Rabbi Abbaan keenyaas kan nu jaalate , ni'imaa isaa tiiniis jajjabina abadii fi abdii gaariis nuuf kanne .
53002017	Innummaan keeysa keeysan isin jajjabeeysee , gaarii dalaydanii gaariis akka dubbattan isin haa cimsu .
53003001	Gara xumuratti , yaa obboleeyyan keenya , qoowliin Gooftaa hatattamaan baballattee akkuma isin biratti fudhatamtetti , bakka iyyuttuu ulfinaan akka fudhatamtuuf Rabbi nuuf maganfadhaa !
53003002	Namni hundinuu Qoowlii Rabbii ni amana jechuu miti ; kanaaf Rabbi warra jallaa fi mujrimoota harkaa , akka nu eewaluuf nuuf kadhadhaa !
53003003	Gooftaan ammoo amanamaa dha ; inni isin ni jajjabeeysa , isa hamaa saniis isin irraa ni eega .
53003004	Waan isin eemarre raawwachaa akka jirtanii fi ammaas itti furtanii akka raawwachuuf deemtaniis , Gooftaa biraa isin irratti amantaa dha qabna .
53003005	Gooftaan mee qalbii teeysan , gara jaalala Rabbii tii fi gara obsa Kiristoositti qaceelchee haa galchu !
53003006	Ammaas yaa obboleeyyan keenya , isin amantoota keeysaa warra masluufoota kanneen haala barsiisa nu irraa fudhattanitti hin jiraanne irraa akka fagaattan , maqaa Gooftaa keenya Yesuus Kiristoosiin isin ajajna .
53003007	Nuti wayta isin bira turre san masluufa akka hin turin , isiniis fakkii teenya duukaa bu'uun akka isin irraa eegamu ifii fuu ni beeytan .
53003008	Nam tokkotti illee ba'aa akka hin taaneef jecha , halkanii fi guyyaas hojitti jabaannee ti dalayne malee , odoo gatii hin kafalin nama tokko illee irraa huu biddeena illee hin nyaanne .
53003009	Nuti tana wanni gooneef , waan nu barbaachise gaafachuuf mirga dhabnee odoo hin tahin , isiniif fakkeenya taanee , akka isin duukaa keenya buutaniif jecha ture .
53003010	Wayta isin bira turre illee , “ Namni hojii hojjachuu hin barbaanne , midhaaniis hin nyaatin ! ” jennee isin ajajnee ti turre .
53003011	Amma ammoo isinuma keeysaa huu namoonni hangi tokko dalagaa dhiisanii , masluufummaan jiraachaa dubbii isaan hin galchine keeysaas seenaa akka jiran dhageenya .
53003012	Namoota akkasii kana sirna qabaatanii dalaganii akka if nyaachisan maqaa Gooftaa Yesuus Kiristoosiin isaan ni ajajna , ni gorsinaasi .
53003013	Yaa obboleeyyan keenya , isin ammoo keeyrii dalaguu irratti hin laafinaa !
53003014	Nama eemara nuti xalayaa tanaan kannineef hin ajajamne , addaan baasaa tii laalaa ! Akka inni qaanfatu godhuuf gola isaa tahuu dhiisaa !
53003015	Haa tahu malee , akka diinatti isa hin laalinaa , akkuma obboleeysatti isa gorsaa !
53003016	Gooftaan , Abbaan nagayaa , wayta hundumaa fi karaa hundumaaniis nagaya isiniif haa kannu ! Gooftaan hunduma keeysanii wajjiin haa tahu .
53003017	Ani Phaawulos nagaya kiyya kana harka kiyyaaniin isiniif barreeysa . Akkiniin ani itti katabuus akkuma kana ; milikkinni ittiin beekamu kuniis ergaan ani barreeyse hundumaa irra jira .
53003018	Ni'imaan Gooftaa keenyaa Yesuus Kiristoos hunduma keeysanii wajjiin haa taatu !
54001001	Ani Phaawulos , ajaja Rabbii naja-baasoo keenyaa tiin , ammaas Yesuus Kiristoos abdii teenyaaniis , ergamaa Yesuus Kiristoos kan tahe ,
54001002	gara Ximotewoos kan amantii dhaan dhugumaan ilma kiyya tahetti barreeysuu kiyya . Rabbi Abbaan , Yesuus Kiristoos Gooftaan keenyaas ni'imaa , rahamataa fi nagayaas siif haa kannu .
54001003	Waytaan Maqedooniyaa dhaquuf ka'e san , namoonni tokko tokko barsiisa biraa akka hin barsiifne akka dhoorkituuf jecha , “ Efesoon turi ! ” jedhee cimsee sitti himee tiin ture .
54001004	Sheekko sheekkoo fi , lakkooysa abaabuu dhuma hin qabnee lakkaawuus akka dhiisan godhi ! Wanni isaan godhan kun falamaa kaasuu qofaaf malee , akeeka Rabbii kan amantii dhaan fudhatamu saniif faaydaa hin qabu .
54001005	Akeekni ajaja kanaa , jaalala garaa qulqulluu , xalalii xaliilaa fi ammaas amantii dhugaa irraa tan dhuftu kakaasuu dhaafi .
54001006	Namoonni hangi tokko kanneen irraa maqanii , gara dubbii duwwaa ma'aanaa hin qabnetti galanii ti jiru .
54001007	Isaan kanneen warra barsiisoota seeraa tahuu barbaadu tahani illee garuu , isaan waanuma ifii dubbatan sanuu tanaan yookiin waan mirkani irraa qabna jedhan saniis warra hin beeynee dha .
54001008	Namni sirnaan yoo itti hojjate , seerri gaarii akka tahe nuti ni beeyna .
54001009	Seerri nama qaceelaaf odoo hin tahin , warra seera malee jiraataniif , warra hin ajajamneef , warra sodaa Rabbii hin qabneef , warra dilaawoof , warra karaa Rabbii jibbaniif , warra mujrimootaaf , warra haawwan isaanii ajjeesaniif , warra nama ajjeesuuf ,
54001010	warra zinaa godhaniif , warra wal fafeeysuuf , warra nama gurguraniif , warra kijiboof , warra kijibaan kakataniif , ammaas warruma waanuma barsiisa sirrii taheen mormaniifi tumame .
54001011	Barsiisni sirrii dhaa kun ammoo , Wangeela kan waan durrii ulfina Rabbii eeybifamaa dhaa dubbatuu dha ; Wangeelli kuniis akkaan ani lallabuuf jecha , hadaraa anatti kannamee ti jira .
54001012	Ani , Yesuus Kiristoos Gooftaa keenya , kan hojii kiyya kanaaf humna anaaf kanne , akka amanamaattiis kan na lakkaawee hojii isaa irrattiis na ramadeef , hamdii dhaan galcha .
54001013	Duri illee , ani nama maqaa namaa balleeysu , kan nama arihu , ammaas mujrima tokkoon ture ; ammoo amantii fudhachuu kiyyaan dur wallaalummatti waan kanneen waaniin godheef jecha , Rabbi araara anaaf buuse .
54001014	Ni'imaan Gooftaa keenyaa amantii fi , jaalala Yesuus Kiristoos keeysatti arkamaniin wajjiin , haddiin maletti anaaf dhangalaafamtee ti jirti .
54001015	Jechi “ Yesuus Kiristoos dilaawoota najaa baasuuf jecha gara biyya addunyaa dhaa dhufe ” jedhu sun , dhugumaan amanamaa dha , fudhatamaas ni qaba ; warra dilaawoota keeysaa gad-aantiin , ana mataa koo ti .
54001016	Haa tahu malee , Yesuus Kiristoos ana namticha dilitti beekamaa duraa tahe kana keeysaani , obsa isaa kan hizaaba hin qabne mullisee warra jireenya abad arkachuuf isatti amananiif fakkeenya akka isaaniif tahuuf jecha , araara isaa na agarsiisee ti jira .
54001017	Mootii abad , kan hin duune , kan ija namaattiis hin mullanne , Rabbi tokkichaaf durriin ulfinaa bara baraaf isumaaf haa taatu ! Aammiin .
54001018	Yaa ilma koo Ximotewoos ! Waan qoowliin raajii waa'ee kee tiif kanaan dura dubbatte san duukaa buutee , gaarii gootee akka ittiin qabsooytuufiin ajaja kana cimsee hadaraa sitti kanna .
54001019	Kanaaf jecha amantitti jabaadhu , xalalii xaliilaas qabaadhu ! Namoonni tokko tokko xalalii isaanii jalaa diduu irraa kan ka'e amantiin isaanii turaab jalaa taate .
54001020	Himenewoosii fi Iskindir , warra jara akkasii san keeysa jiru ; ani ammoo isaan , Rabbi arrabsuu dhiisuu akka barsiifamaniif jechaan , harka Sheeyxaanatti , adabaaf dabarsee isaan kannee tiin jira .
54002001	Ammaas waan hundumaa dura kadhataan gaafachuu , kadhachuu , ammaas warra kaaniif maganfachuu fi Rabbi galateeyfachuun , namoota hundumaa fuu akka godhamuun jabeeysee isin gorsa .
54002002	Nagaya qabbanaatti , ibaadaa Rabbitti , jireenya kabajaa qabuus jiraachuu akka dandeenyuuf , mootootaa fi warra amri-qabeeysa biyya bulchan hundumaafiis kadhadhaa !
54002003	Tana godhuun gaarii dha , ammaas Rabbi naja-baasoo keenya durattiis , fudhatamaa dha .
54002004	Rabbi , namni hundinuu akka najaa bahuu fi , dhugaa beekuu biraas akka gahu ni fedha .
54002005	Rabbi tokkuma , ammaas araar-qaboon Rabbii fi nama walitti fiduus tokko ; inni niis Yesuus Kiristoos kan nama tahee mullate sani .
54002006	Inni kan namoota hundumaaf jecha gumaa godhee dabarsee if kannee dha ; kuniis waytumatti ragaan kanname .
54002007	Akeeka kanaafiin , ani lallabaa fi ergamaas tahee shuumame , ammaas warra saba Israa'el hin tahiniif barsiisaa amantii dhugaa ti ; ani dhugaa dhaan dubbachutti malee , kijibutti hin jiru .
54002008	Bakka kadhataa hundumattuu , warri dhiiraa aaraa fi wal-diddaan maleetti , harka qulqulluu akka ol qabaniin barbaada .
54002009	Warri dubartootaa ammoo , sirna naamusaatti uffata kabaja-qabeeysa haalaaf tahu haa uffatan malee , rifeensa shurrubeeysuun , uffata qaqaaliin , lu'ulu'aa fi ziqeeyaan if faayuu fi if miidheeysuu irraa akka if qusataniin barbaada .
54002010	Ammoo dalagaa gaggaarii kanneen dubartoota warra Rabbi abdanna jedhan irraa eeggamu haa agarsiisanii !
54002011	Dubartiin , naamusaan ustee ajaja fudhattee haa barattuu .
54002012	Dubartiin , naamusa haa qabaattu malee , akka barsiiftuu fi amrii qabaattee akka dhiira ajajju , ani hayyama hin kannuuf .
54002013	Aadamii tu dura uumame , Haawa isa booda uumamte .
54002014	Ammaas dubartittii tu gawwoomfamee seera caphse malee , Aadamii miti kan gawwoomfame .
54002015	Haa tahu malee , dubartittiin ilmaan dhadhaluu dhaani eewalamti ; kuniis amantiitti , jaalalatti , qulqullummattii fi ammaas naamusaan if eeydee yoo tan jiraattu taate taha .
54003001	Jechi “ Namni toohattuu hojii waldaya kiristaanaa tahuu fedhu , hojii gaarii dha hawwa ” jedhu san , jecha amanamaa dha .
54003002	Toohattuun hojii waldaya kiristaanaa , waan itti baanan nama hin qabne , jaarsa niituma takkaa , nama hin babbalayne , nama if qabuu dandayu , nama sirna-qabeeysa , nama keeysummaa jaalatu , nama barsiisuu dandayu tahuu tu isa irraa eegama .
54003003	Nama saalihaa fi nama nagayaa haa tahu malee , nama farshaanaa , nama birxee nama barbaadu , ammaas nama horitti shakaru tahuun isa irra hin jiru !
54003004	Nama haaskaa mana isaa sirna gaariin bulchu , kan joollee isaa tiis naamusa hundumaan akka isaaf eemaramanitti gurguddisu tahuu tu isa irra jira .
54003005	Namtichi , haaskuma mataa isaa tuu akka itti bulfatu hin beeyne , mee akkamitti waldaya Rabbii tajaajiluu dandaya ree ?
54003006	Dhaytaan afuufamee firdiin Sheeyxaana wajjiin akka isa hin mudanne , nama amantiitti haarayaa tahuun isa irra hin jiru .
54003007	Maqaan isaa badee hillima Sheeyxaanaa keeysatti kufee , sablinni akka isa hin mudanneef , warra alaa birattiis nama maqaa gaarii qabu tahuu tu isa irra jira .
54003008	Gargaartoonni waldaya kiristaanaa [ diyaaqonoonni ] akkasumatti namoota duratti warra kabajaa qaban , arrab-lamii warra hin tahin , warra dhugaatitti if gadi hin dhiisin , warra gunaaf bolola hin qabne tahuu tu isaan irra jira !
54003009	Isaan warra hiccitii amantii dhaa xalalii xaliilaan qabatu tahuu dha qaban .
54003010	Dura dursoo isaan xiinxalamuu dha qaban ; eegas wanni isaan itti baanaman yoo hin arkamin , akka gargaartuu waldayatti ramadamanii haa kaadamanii .
54003011	Dubartoonni gargaartoonni niis haaluma kanatti warra hin babbalayne kabajamoo , nassaboota , warra waa hundumattuu amanaman , warra hamachuun maqaa namaa hin balleeysine tahuu tu isaan irraa eegama .
54003012	Dhiirti gargaartuun waldaya tokko , jaarsa niituma takkaa , ammaas nama joollee isaa tii fi haaskaa isaa naamusa gaaritti bulchu tahuu dha qaba .
54003013	Gargaartoonni waldaya [ diyaaqonoonni ] , warri akka gaaritti kaadaman darajaa guddaa dhaani if gahu , amantii Yesuus Kiristoos keeysatti qaban laalchisuun ija-jabina guddaa dha arkatu .
54003014	Ani dafee gara kee akkaan dhufu abdii godhaa tiin gorsa kanneen siif kataba .
54003015	Akii namaa dhufa yoon dhibaaweef jechaan , namoonni mana Rabbii keeysatti haala akkam qabaachuun akka isaan irraa eegamu , si hubachiisuu fi , ammaas manni kuniis waldaya kiristaanaa Rabbii jiraataa , tan utubaa fi bu'ura dhugaa taate .
54003016	Hiccitiin amantii teenyaa tiis , hedduu dha gadi fagoo dha , gaaffii hunduma irraa oli ; wanni jedhameef , “ Inni jasada uffatee ti argame , Ruuhaa dhaani dhugoomfame maleeykoota Rabbitti mullate , saba biyya addunyaa keeysatti lallabame , guutummaa biyya addunyaa keeysatti itti amanamee ulfinaan ol fudhatamee ti jira ” kana .
54004001	Zamaan aakir , namoonni hangi tokko amantii gatanii , ruuhaanota kijiboo fi barsiisa Sheeyxaanotaa duukaa bu'uuf taa'u , jedhee ti Ruuhal Qudus zaahiritti dubbate .
54004002	Barsiisni akkanaa kun , warra fakkeeysituu kijiboo , kanneen xalaliin isaanii sibiila ibiddatti diimatee finiineen waadaman keeysaahi dhufa .
54004003	Jarreen kun , fuudhaa fi heerumaas nama dhoorku , ammaas nyaata akkanaa tii fi kan akkasii nyaachuun dhoorkaa dha jedhu ; Rabbi ammoo , nyaata adda addaa kanneen , warri amananii ammaas dhugaa beekuu bira gayan , hamduma galchanii akka nyaataniif uume .
54004004	Wanni Rabbi uume hundinuu gaarii dha , hamdii galchuun fudhannaan wanni keeysaa balfamu hin jiru .
54004005	Qoowliin Rabbii tii fi kadhannaan , isa ni qulqulleeysa .
54004006	Ati , warra amananiif , barsiisa kanneen yoo kanniteef , Yesuus Kiristoosiif kaadamaa gaarii taata . Ifii kee tiis qoowlii amantii tii fi , ammaas barsiisa dhugaa kan duukaa buute saniin , if soortee guddachaa ti jirta .
54004007	Sheekko sheekkoo faaydaa hin qabne jette-jettee dubartii dullootaa hin fudhatin ; nama Rabbii taatee jiraachuuf if qopheeysi !
54004008	Jasada qaamaa jajjabeeysuuf shaakaluun hanga tokko faaydaa qaba ; ammoo nama Rabbii tahanii jiraachuun karaa hundumaanuu faaydaa dha qaba ; jireenya ammaafiis taanaan , ammaas jireenya hegereefiis , abdiin jireenyaa tanuma keeysa jirti .
54004009	Jechi kun amanamaa dha , guutummatti fudhatamuu tu irra jiraasi .
54004010	Rabbi , naja-baasoo nama hundumaa ti , keeysumaa huu ammoo naja-baasoo warra amantootaa ti ; nuti abdii teenya Rabbii jiraataa irra kaayannee ti jirra ; kanaafiis tattaafannee jabaannee ti carraayna .
54004011	Barsiisa kanneen ajajii tii ammaas isaan barsiisi !
54004012	Ati umriin , nama xiqqaa waan taateef jecha , nam tokko illeenuu si hin tuffatin ! Ammoo dubbii teetitti , haala kee tiiniis , jaalala tee tiiniis , amantii fi qulqullummattiis warra amantootaaf fakkii gaarii tahi !
54004013	Hangaan ani dhufuu , Barreeyfama Qulqulluu namootaaf dubbisutti , gorsutti , barsiisuttiis jabaadhuu tii if kanni !
54004014	Kannaa Ruuhaanii tan si keeysa jirtu saniis hin dagatin ; isiin saniis tan wayta nabiyyoonni dubbatanii , manguddoonni niis harka isaanii mataa kee tii irra si keenyaan arkattee dha .
54004015	Namoonni hundinuu itti guddachaa deemuu kee akka arkan , kannaa kanaan hojjadhu ! Ittiis if gadi dhiisi !
54004016	Ati mataa kee tii fi barsiisa kee tiis caqeellotti eeggadhu , ittiis jabaadhu ! Yoo akkana goote , ifii kee tii fi warra si dhaggeeyfataniis najaa dha baafta .
54005001	Nama umriin jaarsa tahe , akka abbaa kee tahetti laalii gorsi malee , hin oofin ! Warra umriin xixiqqoo tahaniis akkuma obboleeyyan keetitti ifitti qabi !
54005002	Dubartoota dullootaas akka haawwanitti , warra shamarraniis garaa xaliilaan akka obbolleeyyanitti gorsi !
54005003	Gursummeeytoota warra dhugumaan gursummeeyyii tahaniif kabajaa godhi !
54005004	Ammoo dubartiin gursummeeytiin yoo ilmaan qabaatte , yookiin yoo joollee akkoo taatuuf qabaatte , joolleen san akka amantiin isaan irraa eeydutti , haawwan isaanii tii fi akkoo isaanii tiif waan barbbaachisu godhuuf haa baratanii , galata isaanii tiis hanga takka deebisanii haa kafalanii ; gochi kun Rabbii durattiis fudhatama qaba .
54005005	Dubartiin dhugumaan gursumeeytii taatee hadiyyotti hafte , gargaarsaaf abdii isii Rabbi irra kaayattee , halkanii fi guyyaas himataa fi kadhata isii itti haa furtuu .
54005006	Durbartiin gursummeeytiin , tan jaarsi isii irraa duunaan , jiruu bashannanaatti if gadi dhiifte ammoo , isiin nama jiruun du'e .
54005007	Warra waan ittiin baanan hin qabne tahanii akka arkamaniif , qaceelfama kanneen isaanitti kanni !
54005008	Namtichi firoottan isaa tiif waan isaan barbaachisu hin gooneef ammoo , keeysumaa huu haaskaa isaa tiif yoo yaaduu baate , inni nama amanticha kaade , ammaas nama kaafira irraa huu hammaatuu dha .
54005009	Dubartiin [ tajaajila waldaya tiif jecha ] tarree warra gursummeeytootatti galmeeyfamtu , umriin isii bara jahaatamaa gadi hin tahin ; duraan ammoo niitii jaarsuma tokkoo tan turte haa taatuu .
54005010	Dalagaa gaarii hojjachutti tan beekamte , joollee isii naamusaan tan gurguddifatte , keeysummootaas tan akka gaaritti simatte , miila amantootaa tan dhiiyxe , warra rakkatan tan gargaarte , karaa hundumaanuu hojii gaariif tan if kannitee maqaa gaarii qabdu tahuu tu isii irraa eegama .
54005011	Haa tahu malee , gursummeeytoota warra umriin hin bilchaatin , tarree tanatti galchuu didi . Isaan deebi'anii heerumuu yoo barbaadan , wa'ada Yesuusuma qofa kaadamuuf galan san caphsuun ni mala .
54005012	Wa'ada duraan takka isaaf galan san caphsuu isaanii tiifiis yakki itti murama .
54005013	Kana malees , kashlabummaas ni baru , mana tokkoo kaanitti ni labu ; kashlabummaa qofa odoo hin tahin , namaas ni hamatu , dubbii isaan hin galchine keeysaas ni seenu , waan isaan irraa hin eegamnees ni odeeysu .
54005014	Kanaaf jecha diinni maqaa nu balleeysuuf karaa akka hin arkanne godhuuf , gursummeeytoonni umriin joollummaa qaban heerumanii , joollees horanii , mana isaanii tiis haalaan akka kaadamaniin isaan gorsa .
54005015	Isaan keeysaa hangi tokko duruun Sheeyxaana duukaa bu'uuf karaa irraa maqanii ti jiru .
54005016	Dubartiin kiristaanni takka gursummeeytoota haaskaa isii keeysaa yoo qabaatte , isummaan isaan haa gargaartu malee , ba'aa waldaya kiristaanaa irratti hin dabalin ! Haala kanatti waldayaniis gursummeeytoota warra hadiyyootti hafan qofa gargaaruu dha qabdi .
54005017	Manguddoonni warri akka gaaritti hojii waldaya geggeeysan , keeysumaahuu warra lallabaa fi barsiisatti fardeeyfatanii kaadamaniif ujuraa dadhabbii isaanii dachaa lama ulfina arkachuu tu isaaniif mala .
54005018	Kitaaba keeysatti , “ Haraashii midhaan tumaa jirtu afaan hin hidhin ! ” jedha ; akkasumatti ammaas , “ Hojjataan gatii dadhabbii isaa arkachuu tu irra jira ” kan jedhu dubbatamee ti jira .
54005019	Ragaa lama yookiin sadih yoo qabaatte malee , kissii manguddoo tokko irratti dhihaatte hin fudhatin !
54005020	Warra dilii itti deddeebi'anii hojjatan ammoo , warri hafan kaan sodaatanii akka if eeganiif jecha , hunduma isaanii duratti loliini !
54005021	Eemara kanneen nama odoo wal hin caalchisin , fuula laaltee gama tokkootti odoo hin jigin , haqatti akka eeyduuf jechaan , fuula Rabbii tii fi , kan Yesuus Kiristoos , ammaas kan maleeykoota warra filatamanii durattiin sitti kanna .
54005022	Harka mataa namaa irra kaahutti hin jerjerin , dilii nama biraattiis hin seenin ! Ati xaliilummatti if eegi .
54005023	Garaa kee tii fi da'iifummaa sitti deddeebituuf jecha , xiqqo cuunfaa inabaa itti fudhadhu malee , asii achi bishaanuma qofa hin dhugin !
54005024	Diliin nama tokko tokkoo , durumaan zaahiritti mullatti , gara firdiittiis isaan dura dheeyxi ; diliin warra kaanii ammoo , isaan booddee dheeyxi .
54005025	Hojiin gaariiniis haaluma kana fakkaatuun mullatti , warrummaan silaa zaahiritti hin mullanne illeen , dhooysatti hafuu hin dandayan .
54006001	Warri harqoota gabrummaa jala jiran , akka maqaan Rabbii tii fi barsiisni keenyaas hin sakkabamnetti , gooftolii isaanii tiif kabajaa guutuu qabaachuu tu isaan irraa eegama !
54006002	Gabroonni warri gooftoliin isaanii kiristaana tahaniis , isaan obboleeyyan amantii waan tahaniif , hin tuffatin ! Irrattuu isaan obboleeyyan jaalatamoo waan tahanii fi , amantootaas gargaaruu irratti waan bobbaahaniif jecha , caalatti akka isaan kaadamuun irraa eegamu barsiisii hubachiisi !
54006003	Namni barsiisa faallaa tahe , kan qoowlii dhugaa Gooftaa keenyaa Yesuus Kiristoosiin wajji wal hin taane , tan barsiisa bu'ura amantii teenyaa tiin wajjiin walii hin gallees barsiisu yoo jiraate ,
54006004	namni akkasii kun dhaytaan bokokuu malee , waa takka illee nama beekuu miti ; inni fedha morkii tii fi lolatti nama tuqamee dha ; kana irraa kan ka'e hinaaffaa , wal dhabbii , maqaa balleeysuu fi ammaas mamii hamtuu irra bu'a .
54006005	Namoonni hanggullaa dhabanii fi kanneen dhugaan jalaa badde , falamaa adda hin cinne oofu ; isaan biratti nama Rabbii tahuun faayduma addunyaa ittiin arkachuuf akka tahetti fudhatama .
54006006	Nama Rabbii tahuun ammoo , nama waan ifii qabu irratti imaana qabuuf faaydaa guddaa dha qabdi .
54006007	Nuti , waanuma takka illee gara biyya addunyaa fidnee hin dhufne , waa takka illees fuunee keeysaa bahuu hin dandeeynu .
54006008	Eegasuu , waanuma nyaannuu fi waanuma uffannu argannaan , nu gaha .
54006009	Warri taajirummaa barbaadan ammoo fitina seenu , ammaas hillima kajeellaa gowwummaa tan hedduu isaan miitu keeysatti kufu ; kuniis diigamuu fi baditti isaan geeysa .
54006010	Jaalalti maallaqaa , madda hammeenya hundumaa ti ; namoonni hangi tokko maallaqatti shakaruu dhaan , amantii irraa badanii gadda hedduun if galaafatanii ti jiru .
54006011	Ammoo ati yaa nama Rabbii , waan kanneen hundumaa irraa fagaadhu ! Qaceelinaaf , nama Rabbii tahuuf , amantii dhaaf , jaalalaaf , obsaaf , ammaas gara-laafummaaf tattaafadhu !
54006012	Qabsoo gaarii amantii dhaa jabeeysii qabi ! Jireenya abad kan Rabbi si yaameef , kan atuu namoota hedduu duratti akka gaaritti ragaa baateef san qabadhu !
54006013	Fuula Rabbii waa hundumaa akka jiraatu godhu duratti , fuula Yesuus Kiristoos kan Phonxos Philaaxos duratti amantiif akka gaaritti ragaa bahe durattiin , kanneen dabarsee sitti kanna .
54006014	Hanga Gooftaan keenya Yesuus Kiristoos deebi'ee zaahir bahee dhufutti , ajaja kanneen illaa yookiin asxaa takkaan maleetti guutii eegi !
54006015	Rabbii eeybifamaa , kan kophaa isaa waan hundumaa ajaju , mootii mootootaa , Gooftaa gooftolii tu , waytuma ifii fedhetti dhufa Kiristoos zaahir godhee ti mullisa .
54006016	Rabbi qofa kan hin duune , inni ifa waa takka illeen itti dhihaachuu hin dandeenye keeysa jiraata ; namni takkaa isa arke hin jiru , isa arkuus hin dandayu . Durriin ulfinaa tii fi qiwwaan abadiis isumaaf haa tahu ! Aammiin .
54006017	Warra amma biyya addunyaa tana irratti taajiroota tahan , akka hin dhaytooyne isaan ajaji ! Abdii isaanii tiis addunya nama hin amansiifne tana irra akka hin keenye hubachiisi ! Abdii isaanii ammoo Rabbi kan waa hundumaa haa ittiin gammannuuf jecha arjummaan nu badhaase irra akka kaayan gorsi !
54006018	Waan gaarii akka hojjatan isaan ajaji ; gaarii hojjachutti haa badhaadhan ; waan qaban irraahiis fedhii isaanii tiin warra kaaniif haa arjoomanii !
54006019	Haala kanatti badhaadhummaa hundee jabaa qabdu hegereef ol kaayyatu ; akkasitti jireenya , dhugumaan jireenya dhugaa tahees ni arkatu .
54006020	Ati yaa Ximotewoos , waan imaanaa sitti kanname jabeeysii eegi ! Jette-jettee Rabbi hin beeynee fi falamaa gowwaa kanneen namoonni hangi tokko dogongoraan beekumsa jedhaniin san irraa fagaadhu !
54006021	Namoonni hangi tokko beekumsa isa jedhame kana “ Arkannee ti jirra ” jedhanii odeeysuu isaanii tiin amantii irraa fagaatanii ti jiru . Ni'imaan Rabbii siin wajjiin haa taatu .
55001001	Ani Phaawulos , kan fedhii Rabbii tiin ergamaa Yesuus Kiristoos tahe , akkaataa abdii jireenyaa tan Yesuus Kiristoos keeysa jirtutti xalayaa tana katabuu kiyya .
55001002	Haa gahu gara Ximotewoos , ilma ruuhaanii kiyya jaalatamaa ! Rabbi Abbaan , Yesuus Kiristoos Gooftaan keenyaas ni'imaa , rahamataa fi nagayaas siif haa kannu !
55001003	Rabbi , kaniin ani akkuma abboottan kiyya godhanitti , xalalii xaliilaan kaadamu san , wayta hundumaa halkanii fi guyyaas , hugguun kadhata kiyya keeysatti si yaadadhu , isa niin galateeyfadha .
55001004	Imimmaan kee hugguun yaadadhuus , suma arkee gammachuun akkaan guutamuufiin dharra'a .
55001005	Amantii tee xaliila tan akka amantii Loyis akkoo tee tii , ammaas tanuma akka haadha tee Ewuniiqee keeysa turtee san yaadachiifamee , ammaan tana amantummaan san akka si keeysa jirtuus naaf mirkana .
55001006	Kanaaf jecha , kannaa Rabbii tan hogguun harka kiyya mataa kee ti irra kaaye siif kannamte san , itti hafarsitee akka ibiddaatti akka ammaas qabsiiftuun si yaadachiisa .
55001007	Rabbi Ruuhaa qiwwaa , tan jaalalaa tii fi tan naamusaan if eeguuti nutti kanne malee , ruuhaa sodaa dhaan battisuu , nuuf hin laanne .
55001008	Eegasuu , Gooftaa keenyaaf ragaa bahutti if hin qaanfatin ! Ammaas , anuma kan isaaf jecha hidhamaa tahe kanatti illee if hin qaafatin ! Tanaa mannaa , qiwwaa Rabbi siif kannuun , wangeelaaf jecha rakkachuu irraa qooda qabaadhu !
55001009	Rabbi , najaa nu baasee ti waamicha qulqulluu dhaani nu yaame ; kanaas gocha keenya kam illee fuu odoo hin tahin , akkaatuma akeeka isaa tii fi ni'imaa isaatitti godhe . Ni'imaan tuniis karaa Yesuus Kiristoosiin zamaanaan dura nuuf kannamtee ti turte .
55001010	Amma ammoo , dhufa naja-baasoo keenya Yesuus Kiristoosiin , ni'imaan tun nutti mullifamte ; isa , kan du'a dhabamsiisee , karaa wangeelaa tiin jireenya du'a hin qabne kan ifatti baase .
55001011	Ani wangeela kanaafiin lallabaa , ergamaa fi barsiisaa tahee Rabbiin shuumame .
55001012	Hiraar ammaa kuniis , kanaaf jecha na irra gahaa jira ; ani ammoo inniin ani itti amane eenyu akka inni tahe waaniin beekuuf hin qaanfadhu ; kana qofaa miti , inni waan imaanaa anatti kanname kana , hanga guyyaa deebi'ee dhufa isaatti , eeguu akka dandayu niin amana .
55001013	Qoowlii bu'ura amantii dhugaa , tan ana irraa dhageeyse san fakkii godhadhuu qabii , ittiin qaceelfamaa amantii fi jaalala Yesuus Kiristoos keeysatti jiraadhu .
55001014	Waan gaarii imaanaa sitti kanname san , gargaarsa Ruuhal Qudus kan nu keeysa jiraatuun eegi !
55001015	Warri kutaa Asiyaa keeysaa hundinuu , Feegelusii fi Hermogenes illeen , akka ana irraa dheeysan , atuu ni beeyta .
55001016	Oneesiforos ammoo , shanshalataan ittiin hidhametti odoo hin qaanfatin , deddeebi'ee waan ana jajjabeeyseef jecha , Gooftaan haaskaa isaatiif haa tolu !
55001017	Gara kaaniin ammaas , akkuma magaalaa Roomaa gaheeni fardeeyfatee hanga ana arkutti , na barbaade .
55001018	Magaalaa Efesoonittiis taanaan , karaa meeqaan akka inni na gargaare atuu akka gaaritti beeyta . Gooytaan guyyaa sanitti rahamata isaa akka kannuuf , fedhii isaa haa tahuuf !
55002001	Ati ammoo yaa ilma koo ! Ni'imaa Yesuus Kiristoosiin jabaadhu !
55002002	Ragaalee hedduu duratti , waan ana irraa dhageeyse san , ammaas namoota amanamoo kanneen warra biraa barsiisuu dandayanitti , dabarsii imaanaa kanni !
55002003	Akka loltuu amanamtuu Yesuus Kiristoositti , rakkina kana keeysatti nuu wajjiin qooda qabaadhu !
55002004	Namni loltuu tahee ramadame tokko , hoogganticha isa ajaju gammachiisuu dha barbaada malee , dalagaa daldaalummaa keeysa if hin galchu .
55002005	Akkasuma namni qabsoo dorgommiitti seene tokkoos , akka seera qabsichaa sanitti yoo dorgome malee , geeba moohichaa hin argatu .
55002006	Qote-bulaan hojii qonna isaatti jabaatee carraaqu tokko , waan oomishamu irraa kan dura arkatu tahuu tu isa irra jira .
55002007	Waaniin ani jedhu tanaas mee itti yaadi , Gooftaaniis waanuma hunduma keeysattuu hubannaa siif ni kanna .
55002008	Yesuus Kiristoos , kan warra du'an keeysaa ka'e , kan shanyii Daawwid keeysaa dhalate san , akkuma wangeela kiyya keeysatti lallabame sanitti isa yaadadhu !
55002009	Sababa wangeela kanaatiif jechaan , akka nama yakkamaa tokkotti hidhamee dararama ; Qoowliin Rabbii ammoo hin hidhamtu .
55002010	Kanaafiin , warri filataman najaata karaa Yesuus Kiristoos dhufu , ulfina bara baraa tiin wajjiin akka arkataniif jechaan , waan hundumaa dandayee obsa .
55002011	Kun jecha amanamaa dha ; “ Kiristoosii wajjiin warra duune yoo taane , isaa wajjiin ammaas ni jiraanna ;
55002012	obsuu yoo dandeenyees , isaa wajjiin ammaas ni mootomna ; yoo nuti isa kaddaane , inni niis nu kadda'uuf taa'a ;
55002013	yoo nuti amanamoo tahuu baannees , inni if kadda'uu waan hin dandeenyeef , ifii akkuma amanamaa tahetti hafa ” jedha .
55002014	Jechoota irratti wal dhabuun , namoota warra dhagayan diiguuf malee , faaydaa takka illee waan hin qabneef jecha , fuula Rabbii duratti isaan if eeggachiisi !
55002015	Atiis akka kaadamaa waa takkatti illee if hin qaanfanne , kan ammaas qoowlii dhugaa dhaa sirritti barsiisuun fudhatama argate gootee , fuula Rabbi duratti if dhiheeysuuf tattaafadhu !
55002016	Dubbii maalaa-yaanii Rabbumaa huu quba hin qabnee irraa fagaadhu ; isitti if kannuun caalatti karaa Rabbii irraa nama fageeysa .
55002017	Dubbiin akkasii tun , akka madaa qaama namaa nyaattee ballachaa deemtuu ti ; Himnewoosii fi Filexoos warra dubbii akkasiitti seenan keeysa jiru .
55002018	Isaan kun “ Qiyaamaan duruun taate ” jechuu dhaan dhugaa irraa maqanii ti jiru , namoota hanga tokkoos amantii irraa garagalchanii ti jiru .
55002019	Haa tahu malee , bu'urri jabaan Rabbi dhaabe , kan bakkaa sossoohuu miti ; sumuda , “ Gooftaan kanneen warra isaa tahan ni beeka ” kana malees , “ Namni Gooftatti amanuu isaa beeysisu hundinuu , hammeenya irraa haa deebi'uu ! ” kan jedhuus if irraa qaba .
55002020	Mana guddaa tokko keeysa , meeshaa ziqeeya irraa yookiin meeta irraa tolfaman qofa odoo hin tahin , meeshaa muka irraa yookiin suphee irraa tolfamaniis ni jiru ; isaan keeysaa hangi tokko , meeshaa hojii kabajaa qabuuf oolu , warri kaan ammoo waan biraatu itti dalagama .
55002021	Namtichi hojii hamtuu irraa if eege , meeshaa ulfinaa ti taha ; akkasitti akka meeshaa addatti qulqulleeyfamee , Gooftaa isaatiif kan faaydaa qabu taha , keeyraata hundumaa hojjachuufiis nama qophaawe taha .
55002022	Fedha si'oo hamtuu dardarrummaa irraa dheeysi ; warra garaa xaliilaan maqaa Gooftaa yaammatan wajjiin qaceelina , amantii , jaalalaa fi nagaya faana bu'i !
55002023	Falamaan goggooyduun gowwummaa dhaa , lolatti akka nama geeysitu waan beeytuuf jecha , durumaan irraa fagaadhu !
55002024	Kaadamaan Gooftichaa , nama hundumaaf kan gaaraa laafu , barsiisuufiis dandeeyyii kan qabu , obsa-qabeeysa tahuu tu isa irra jira malee , namaan wal-loluun waan isa irraa eegamuu miti .
55002025	Warra isaan mormaniis , suutatti dogongora irraa isaan deebisaa , tarii huu yoo Rabbi toowbaa isaaniif kanna tahe , akka isaan gara dhugaa beekutti dhufaniif isaan barsiisuu tu isa irraa eegama .
55002026	Hogguus isaan if bayyanatanii , hillima Sheeyxaantichi dalagaa isaa hojjachiisuuf isaan booji'ee itti galche keeysaa ni bahu .
55003001	Zamaan-aakir keeysatti , wayti hamtuun akka dhufuuf deemtu beeki !
55003002	Ilmaan Banii Aadam warra if jaalatu , warra horitti bololu , dhaytaawoo , kordiida , warra nama xiqqeeysu , warra haawwan isaanitiif hin ajajamne , warra galataas hin qabne , najisoota tahu .
55003003	Warra jaalala hin qabne , warra araara hin jaalanne , warra maqaa namaa balleeysu , warra if qabuu hin dandeenye , warra namaaf raahamata hin qabne , warra waan gaarii tahe jibbu ,
55003004	warra nama ganu , warra ahaddii diigu , warra boona goggogaa qabu , Rabbi jaalachuu mannaa , warra bashannanaa jaalatu tahuuf deemu .
55003005	Zaataan nama Rabbii ti fakkaatu , ammoo qiwwaa amantii dhaa ni kaadu ; warra akkasii irraa fagaadhu !
55003006	Isaanuma keeysaa warri manneen namaa seenanii , dubartoota dadhaboo warra diliin irratti hoddomaatte , kanneen kajeellaa hamaa dhaan oofaman harka isaanii jala galfatu ni jiru .
55003007	Dubartoonni akkasii kun wayta hundumaa ni qara'u malee , dhugaa beekuu bira gahuu gonkumaa warra dandayuu miti .
55003008	Akkuma Yaaneesii fi Yaambres , Musee dhaan mormanitti , jarreen dhama'oon amantiin isaan duraa wal-dhooyte kuniis ammaas akkasumatti dhugaa dhaani mormu .
55003009	Haa tahu malee , gowwummaan isaanii akkuma jara kaanii sanitti , nama hundumaa duratti waan zaahir bahuuf jecha , eeysaa huu gahuu hin dandayan .
55003010	Ati ammoo barsiisa kiyya , amala kiyya , akeeka jireenya kiyyaa , amantii tiyya , obsa kiyya , jaalala tiyyaa fi ba'aa qabeenya kiyya hundumaa duukaa buutee ti jirta .
55003011	Reebamuu kiyya , dararama magaalaa Anxookiyaa , Iqoniiyumii fi Lisxiraa keeysattiis ana irra gahe , hammam akkaan arihatamees ni beeyta ; Gooftaan ammoo naaf dirmatee ti , harka isaanii keeysaa na baase .
55003012	Namni , Yesuus Kiristoosiin nama Rabbii tahee jiraachuu barbaadu hundinuu , akkasumatti reebamuufi deema .
55003013	Namoonni hamoonii fi kijiboon , warra kaan gowwoomsaa ifiifiis gowwummaani , badii takka irraa , tan irra hammaatutti dabraa ti deemu .
55003014	Ati ammoo waan barattee mirkaneeyfatte san , eenyu irraa akka baratte waan beeytuuf , jabeeysii qabadhu !
55003015	Joollummaa tee tii irraa jalqabdee , Barreeyfama Qulqulluu kanneen najaata Yesuus Kiristoositti amanuu dhaan arkamu si barsiisuu dandayan san ni beeyta .
55003016	Barreeyfamni Qulqulluun hundinuu , qaceelfama Ruuhaan Rabbii kannuuni barreeyfaman ; nama barsiisuuf , yakka nama hubachiisuuf , jallina qaceelchuu fi ammaas jireenya qaceelummatti nama leenjisuufiis ni fayyadan .
55003017	Keeysumaa huu namni Rabbii , keeyraata hundumaa dalaguu akka dandayu godhitti isa qopheeysa .
55004001	Rabbi duratti , ammaas Yesuus Kiristoos kan warra jiranii fi warra du'an irrattiis firdii godhuuf taa'u duratti , maqaa isa deebi'ee mullatee , mootomuuf taa'u sanii niin gadi jabeeysee si gorsa .
55004002	Qoowlii Rabbii lallabi , waytiin mijjooytuus , mijjaawu baattuus , ati namuma qophaawe tahi ! Nama jallate loliinii sirreeysi , if eeggachiisi ! Obsa guddaaniis gorsii barsiisi !
55004003	Barri , namoonni barsiisa sirrii dhaa kan hundee amantii tahe , fudhachuu itti jibban dhufuufi deema ; bara san akka fedhii isaaniititti , barsiisota warra waanuma isaan dhageeyfachuu jaalatan itti odeeysu walitti guurratu .
55004004	Isaan gurra isaanii , dhugaa caqasuu irraa meysanii , gara sheekkootti qeensu .
55004005	Ati ammoo haala hunduma keeysatti qalbiin if eegi ; rakkina obsaan baadhadhu ! Hojii lallabaan wangeelaa tokko hojjachuun irra jiruus hojjadhu , tajaajila si irraa eegamu hundumaa huu , akkuma gaaritti raawwadhu !
55004006	Tiyya taanaan , waytiniin ani akka dhibaayyutti itti dhangalaafamu dhihaattee ti jirti ! Za'aan du'a tiyyaa tiis , kunoo na jala geeyse .
55004007	Qabsicha gaarii saniis , akka gaariittiin falmadhe ; fiigicha dorgommii tiyyaa tiis raawwadhee tiin jira , amantiis eegee tiin jira .
55004008	Tana booddee kunoo gaa ! Gonfoon qaceelummaan anaaf ol kaayamtee ti jirti ; Gooftaan firdii qaceelaa godhu , guyyaa san gonfoo anaafi kanna ; anuma qofaaf odoo hin tahin , ammaas warra deebi'ee mullachuu isaa , jaalalaan eegaa jiran hundumaafiis ni kanna .
55004009	Hatattamaan gara kiyya dhufuuf tattaafadhu !
55004010	Deemaas biyya addunyaa tana jaalatee , ana dhiisee gara magaalaa Tasaloonqeetti kute ; Kiresqes Galaatiyaatti , Tiitoos ammoo biyya Dalmaatiyaatti yaa'an .
55004011	Luqaas qofaatu na biratti hafe ; wayta dhuftu , Maarqos fidii tii koottu ! Inni na tajaajiluuf faaydaa dha qaba .
55004012	Xikiqoos , gara magaalaa Efesoonitti ergee tiin jira .
55004013	Wayta dhuftu waaroon ani Kaarphos biratti Xrohaasitti dhiisee fi ammaas kitaabota , keeysumaa huu kitaaba maraa gogaa duugamaa dhaa san anaaf fidi .
55004014	Iskindir , sayyaaqtichi suniis , waan hamaa na irratti hojjachuu dhaan hedduu dha na hube ; Gooftaanuu akkuma hojii isaatitti isaaf ni kafala .
55004015	Atiis taanaan , inni jabeeysee barsiisa keenyaan waan mormeef jecha , isa irraa if eeggadhu !
55004016	Guyyaan ani dura yaa'ii duratti dhihaadhee falmadhe san , isaan hundinuu na irraa dheeysan malee , namni na bira dhaabbate tokko illeen hin arkamne ; Gooytaaniis tana isaanitti hin lakkaawin .
55004017	Ammoo Gooftaan na bira dhaabbatee , qiwwaa anaaf kannuu dhaan , sabni awaamni karaa kiyyaan wangeela guutummatti akka dhagayu godhe ; aniis akkasittiin dirmachuu isaa tiin , afaan leencaa keeysaa baafame .
55004018	Eeyye ! Gooftaan dirmatee waan hamaa ana irratti hojjatamu hundumaa irraa na eewala ; nagayaaniis gara mootummaa isaa tan samii irraattiis na galcha ; hamdiin isaaf baraa baratti haa taatu ! Aammiin .
55004019	Phirisqillaa fi Aqiilatti , warra haaskaa Oneesiforosittiis nagaya kiyya anaaf himi !
55004020	Erasxos Qorontoositti hafe ; Xiroofimoos ammoo dhukkubsannaan , magaalaa Mileexosittiin isa dhiise .
55004021	Odoo ganni hin seenin dura dhufuuf tattaafadhu ! Yubulos , Phudeniis , Liinos , Klaawudiyaan , ammaas amantoonni hundinuu nagaya siif ergu .
55004022	Gooftaan ruuhaa kee tiin wajjiin haa tahu ! Ni'imaan Rabbii hunduma keeysanii wajjiin haa jiraattu !
56001001	Xalayaan tun , Phaawulos kaadamaa Rabbii tii fi ergamaa Yesuus Kiristoos kan taheeni barreeyfamte . Ani Phaawulos warra Rabbiin filataman , gara amantii tii fi ibaadaa dhugaatitti geeysuuf itti gaafatamaan qaba .
56001002	Jireenya bara baraa , tan Rabbiin gonkumaa hin kijibne , uumama waytaa tiin dura abdachiise san akka beekan yaadachiisuufi .
56001003	Wayta herregamettiis , ajaja Rabbii naja-baasoo keenyaa , karaa lallaba imaanaan imaanaa anatti kanname saniin qoowlii isaa zaahir baasee ti jira .
56001004	Gara Tiitoos ilma kiyya kan dhugaa , gola amantiin nu takkaa tiif ! Rabbi Abbaa , ammaas Yesuus Kiristoos naja-baasoo keenya biraa ni'imaanii fi nagayni siif haa tahu .
56001005	Wanniniin ani Qareexisitti si hambiseef , waan odoo hin raawwatamin hafan san , akka sirreeysituufi , ammaas akkumaan qaceelfama siif kanne sanitti , mandarootaaf matumatti manguddoota waldaya akka isaaniif shuumtuuf jecha .
56001006	Namni hojii manguddummaa waldaya tiif tahu , nama aybii takka illee hin qabne , jaarsa niitii takkaa , nama joollee amantuus qabu , kanneen mufallisummaa fi kordiidummatti hin kasasamamin qabu haa tahuu !
56001007	Toohattuun hojii waldaya , hojiin Rabbii , imaanaa waan itti kannamtuuf jecha , nama aybii takka illee hin qabne tahuu dha qaba ; nama dhaytaa hin qabne , yookiin nama dafee aaru , yookiin nama farshaanu , yookiin nama birxee nama barbaaduu fi nama haqaan maleetti horii barbaadu tahuun isa irra hin jiru .
56001008	Nama keeysummaa jaalatu , nama waan gaarii godhuu jaalatu , nama if hubannaa qabu , nama haqaa , qulqulluu , ammaas nama if qabuu dandayu haa tahuu .
56001009	Barsiisa sirrii tahe akkuma barsiifame sanitti jabeeysee haa qabu ; akkasitti inni warra biraa barsiisa sirrii dhaa kan hundee amantii jajjabeeysu barsiisuu fi , ammaas warra kanaan mormaniis afaan isaan qabachiisuu dha dandaya .
56001010	Namoonni kordiidni warri dubbii maalaa-yaaniin nama gowwoomsan hedduu tu jira ; keeysumaa huu warri seera dheeyna-qabaa eegan isaan keeysaa tokko .
56001011	Jarreen kanneen afaan qabachiisuun barbaachisaa dha ; isaan shiraan horii argachuuf jecha waan barsiisuun isaan irra hin jirre barsiisuu dhaan , warra haaskaa hundumaa huu dhamaasu .
56001012	Isaanuma keeysaa nabiyyichi tokko , “ Warri Qareexis wayta hundumaa kijiboo dha , bineensa hamoo dha , bololoo fi masluufoota ” jedhee dubbatee ti jira .
56001013	Tana jechuun dhugaa dha dubbate ; eegasuu jarreen kana cimsii oofii , akka isaan amantiidhatti sirraawan isaan godhi !
56001014	Kanaa achi isaan sheekkoo aadaa Yihudootaa tii fi ammaas ajaja warra dhugaa gadi dhiisanii akka hin fudhannees godhi !
56001015	Warra qulqulluuf wanti hundinuu qulqulluu dha , warra najifamoo fi warra hin amanneef ammoo , wanni takka illeen qulqulluu miti ; inumaatuu surriin isaanii tii fi xalaliin isaanii najifamoo dha .
56001016	Isaan warra afaanumaan , “ Rabbi ni beeyna ” jedhu , hojii isaanii tiin ammoo isa ni kaadu ; isaan warra jibbamoo , kordiida , warra waanuma gaarii tahe takka illee hojjachuuf hin mallee dha .
56002001	Ati ammoo , waan barsiisa sirrii tahe saniin wajjiin wal fudhatu qaraasisi !
56002002	Manguddoota dhiiraa warra saaliha , warra kabajaman , warra if qabuu dandayan , warra amantii sirriitti fudhatan , jaalalaa fi obsaas warra qaban akka tahan qaraasisi !
56002003	Akkasumatti ammaas manguddoota dubartii tiis , haala dubartiin qaceeloon jireenya kabajaa qabu itti jiraatan isaan qaraasisi ! Warra maqaa namaa balleeysuu fi ammaas dhugaa tiif araadu odoo hin tahin , warra waan gaarii nama barsiisan tahuu dha qaban .
56002004	Akkasitti dubartii baranoottan jaarsa isaanii tii fi joollee isaanii akka jaalatan haa gorsanii !
56002005	Qoowliin Rabbii akka hin sakkabamneef , warra if qabuu dandayan , warra ejjummaa irraa xaliilaa , warra mana isaanii akka gaaritti qaban , jaarsa isaanii tiif raaziyaa akka tahaniis haa gorsanii !
56002006	Akkasumatti ammaas , dargaggoota dhiiraa akka obsaan if qabuu dandayan gorsii jajjabeeysi !
56002007	Ati waanuma hundumattuu gaarii dalaguu dhaan isaaniif fakkeenya tahi ! Barsiisa kee keeysatti aaminummaa fi garaa fudhattee itti amanuu kee agarsiisi !
56002008	Dubbii fayyaa dhaa tan namni waa itti baanu hin dandeenyetti fayyadamii , adawwii tee , tan silaa waan hamtuu quba ittiin nutti qabuu dandeeysu , waan jettu dhoorkii qaanfachiisi !
56002009	Gabroonni waanuma hundumatti ajaja warra isaan bulchuu gammachuun akka fudhatan , akka jawaabaas jala hin deebifanne itti himi !
56002010	Waa isaan jalaa hatuu mannaa , isaan guutummatti amanamoo tahuu dha qaban ; akkasitti karaa hundumaanuu barsiisni waa'ee Rabbii naja-baasoo keenyaa akka nama ifitti harkisu ni godhama .
56002011	Rabbi ni'imaa isaa , tan Banii Aadam hundumaaf najaata kannitu mullisee ti jira .
56002012	Ni'imaan Rabbii tuniis , nuti Rabbi wallaalummaa dhiifnee , kajeellaa hamtuu biyya addunyaa tanaa jalaa baanee , if qabuun naamusattii fi qaceelinatti jiraannee , ibaadaa Rabbii tiin bara ammaa kana keeysatti akka jiraannu nu qaraasifti .
56002013	Guyyaa eeybifamaa keenya san afachaa , mullachuu durrii ulfina Rabbii keenya guddaa dhaa , ammaas Yesuus Kiristoos naja-baasoo dha eegganna .
56002014	Badii teenya hundumaa jalaa nu eewaluu fi ummata tokko kan matuma isaa qofaaf tahe , ammaas kan hojii gaarii hojjachutti mirqaanu qulqulleeysuuf , nuuf jecha dabarsee ti if kanne .
56002015	Waan kanneen hundumaa qaraasisi , gorsaaniis jajjabeeysi badii isaanii tiis amrii tee guutuun itti himi ; namni tokko illeenuu si hin tuffatin !
56003001	Ummanni , warra biyya bulchuuf amrii qaban jalatti ajajamanii akka bulan , ammaas waan gaarii tahe godhuufiis qophee akka tahan yaadachiisi !
56003002	Isaan nama tokko illee odoo maqaa hin balleeysin , nagayaan jiraachaa , gaarummaa fi damboobummaa dhugaa namoota hundumaa akka agarsiisan qaraasisi !
56003003	Nutiis wayta takka gowwoota , kordiida , warra karaa irraa maqan , ammaas kajeellaa si'oo jasadaa tii fi hawwa bashannana adda addaa tiif araadnee , jireenya keenyaas waan hamaa fi hinaaffaa irratti dabarsine ; namootaan jibbamnee ifiifiis wal jibbaa ti turre .
56003004	Ammoo wayta gaarummaanii fi jaalalti Rabbi , naja-baasoon keenya , namaaf qabu mullatu ,
56003005	Rabbi , hojii gaarii nuti hojjanneef jecha odoo hin tahin , rahamatuma isaa tiif jecha , dhiqannaa lammeeysaa dhalachuuf godhamuunii fi haareeysaa Ruuhal Qudusiin , najaa nu baasee ti jira .
56003006	Ruuhal Qudus kan Rabbi arjummaa isaa tiin karaa Yesuus Kiristoos naja-baasoo keenyaa tiin nu irratti dhangalaasee dha .
56003007	Kuniis , ni'imaa isaa tiin nuti Rabbi biratti akka qaceelootatti lakkaawamnee , abdii jireenya bara baraa qabaachuun warra dhalatu akka taanuufi .
56003008	Kun jecha amanamaa dha ; dubbii kanneeniis akka ati fardeeyfattuun barbaada ; irrattuu warri Rabbitti amanan keeyraata hojjachuuf akka dhugaan if kannan haa tahu ; kuniis waanuma nama hundumaa huu fayyaduu dha .
56003009	Seera laalchisuun wal morkii gowwummaa tan akka lakkaawuu abaabuu dhalootaa , falamaa fi wal loluun , humaatuu faaydaa waan hin qabneef jecha , irraa fagaadhu !
56003010	Nama amantoota gargar fottoysuu barbaadu wayta takka gorsaan dinniini , wayta lammeeysaa gorsitee yoo dide ammoo waldaya keeysaa baasi !
56003011	Namni akkasii kun micciiramaa dilaawaa nama mataa ifiitti yakka mure tahuu isaa tiis sirriitti hubadhu !
56003012	Ganna kana Niqopholiisitti bahuuf waaniin murteeyfadheef jecha , hogguun Arxemaas yookiin Xiqiqoos gara keetitti ergu , hatattamaan achitti ana bira dhufuuf tattaafadhu !
56003013	Zenaas namticha abukaatoo sanii fi Apholos , waan godhuuf dandeeysu hundumaanuu isaan gargaari ; amna isaanii tiifiis waan isaan barbaachise akka arkatan godhi !
56003014	Ummanni keenya , kashlabummaa dhiisanii , waan guyyuu nama barbaachisuun nama gargaaruu akka dandayaniif , waan gaarii tahe dalaguuf if kannuu barachuu dha qaban !
56003015	Warri anaa wajjiin jiran hundinuu nagaya siif dhaamu ; warra amantiitti nu jaalataniif nagaya nuuf himi ! Ni'imaan Rabbii hunduma keeysanii wajjiin haa taatu .
57001001	Ani Phaawulos , nama Yesuus Kiristoosiif jecha hidhame , ammaas obboleeysa keenya Ximotewoosiin wajjiin , gara Filemoon nama jaalatamaa fi hojittiis gola keenya taheetti ,
57001002	akkasumatti ammaas gara obboleeytii teenya Aaphiyaatti , gara Arkiphos nama gola qabsoo teenyaa taheetti , gara waldaya mana keetitti walitti qabamtuttiis , xalayaa tana barreeysuu keenya .
57001003	Rabbi Abbaa keenya , Gooftaa keenya Yesuus Kiristoos biraa , ni'imaa fi nagayni niis isiniif haa tahu !
57001004	Kadhata kiyya keeysatti waytaan maqaa kee dha'u hundumaa , Rabbii kiyya niin galateeyfadha .
57001005	Yesuus jaalachuu fi isatti amanuu kee tiis , ammaas kiristaana hundumaaf jaalala qabaachuu kee tiis , dhagayee tiin jira .
57001006	Eeyba nuti Kiristoos keeysatti qabnu , sirriitti hubattee , hojii amantii keeysaa hirmaachuu kee , caalatti mullisuu akka si dandeeysisuuf niin kadhadha .
57001007	Waa'ee jaalala ati kiristaanota agarsiiftee dhagayuun koo , hedduu dha na gammachiiftee na jajjabeeysite ; yaa obboleeysa koo , ati dhugumatti , isaan gammachuu dhaan mirqaansitee ti jirta .
57001008	Eegasuu , bar waan ati godhuu qabdu si ajajuuf , Kiristoos irraa amrii niin qabaan turee .
57001009	Haa tahu malee , ani Phaawulos jaarsichi , ammaas Yesuus Kiristoosiif jecha kaniin hidhamees , karuma jaalalaa tiiniin si gorsuu filadha .
57001010	Waa'ee Oneesimos ilma ruuhaanii kiyya , kaniin mana hidhaa keeysa odoon jiruu arkadhe sanaa tiin sitti dubbachuu barbaada .
57001011	Inni niis kanaan dura , nama siif faaydaa qabu hin turre ; amma taanaan garuu , sii fi anaafiis lamaan keenyaa fuu nama faaydaa qabu tahee ti jira .
57001012	Isa deebisee gara keetitti hogguun ergu , qalbiin tiyyaas oduma isa jala na rarraatuu ti .
57001013	Ani illeen , silaa isa if biratti hambisee , hammaan Wangeelaaf jecha mana hidhaa kana keeysa jiraadhu , bakka tee bu'uu dhaan akka na gargaaru niin fedhaan ture .
57001014	Haa tahu malee , fedha kee tiin alatti si duubaa , waa takka illee godhuu ani hin barbaanne ; keeyraata hojjachuun dhiibbaa namni biraa nama irratti godhuun odoon tahin , fedhuma Abbaa tiin yoo tahe , irra wayyaa dha .
57001015	Waytuma gabaabduuf si irraa gargar bahuun isaa , tarii huu deebi'ee wayta hundumaa ati akka isa if biraa qabaattuuf tahuu nuu ni mala taha .
57001016	Inni arraan booda , akkuma gabrichatti odoo hin tahin , kan gabra irra caalu , akka obboleeysa jaalatamaa ti ; na biratti hedduu jaalatamaa dha ; siif ammoo akka nama tokkoof hojjatu qofatti odoo hin tahin , ammaas Gooftatti amanuu isaa tiif , inumaa tuu caalatti jaalatama taha .
57001017	Eegaa , ani amantiitti gola tee tahuu kan koo yoo naaf fudhatte , akkuma silaa na simattutti , Oneesimos naaf simadhu .
57001018	Inni yoo kan waanuma takkatti illee sitti balleeysee tahe , yookiin deeynii yoo isa irraa qabaatte , hadaraa san anumaa irratti lakkaawi !
57001019	Ani Phaawulos “ Deeynii isa irraa qabdu siifiin kafala ” jechaa tiin harka kiyyaan siif barreeysa ; kana malees , matummaan kee tuu kiyya tahuu isaa sitti himuun na hin barbaachisu .
57001020	Eeyye yaa obboleeysa kiyya , maqaa Gooftaa tiin , haajaa tana anaaf raawwadhuu tii , haarayatti garaa koo Kiristoositti mee gammachiisi .
57001021	Akka anaaf ajajamtu , amantaa si irratti qabaachaa , waaniin “ Godhi ” siin jedhe caalaas akka gootu , beekaa tiin siif katabe .
57001022	Achumaan ammoo Rabbi anaaf maganfachuu keeysaniif isiniif deebisee na ni kanna jedhee , abdii waaniin godhuuf jecha , manaan keeysa qubadhu hadaraa anaaf qopheeysi !
57001023	Ephafraas , maqaa Yesuus Kiristoosiif jecha anaa wajjiin hidhamee kan jiruus , nagaya siif dhiheeysa .
57001024	Maarqos , Arisxaarkos , Deemaas , Luqaas , warri hojitti gola kiyya tahaniis nagaya siif dhiheeysu .
57001025	Ni'imaan Gooftaa keenyaa Yesuus Kiristoos , ruuhaa teeysanii wajjiin haa taatu .
58001001	Bara dur Rabbi , wayta hedduuf , karaa adda addaa tiin , nabiyyootaan abbootii teenyatti dubbatee ti ture .
58001002	Amma ammoo zamaan-aakir kana keeysatti , Ilma isaa kan inni , isaan samii fi lafa uumee waan hundumaa akka dhaaluuf shuumeeni nutti dubbate .
58001003	Ilmi niis , walaqqisa durrii ulfina Rabbii ti , eenyummaa Rabbii tiis sirriitti ni wakkala , waanuma uumame hundumaa huu qiwwaa qoowlii isaa tiini jiraachisa . Dilii teenya irraa qulqulleeyfamuu , eega ifii isaa tiin arkamsiise booddee , ol samii irratti , gara harka mirgaa Gooytichaa ti taa'e .
58001004	Kanaaf , maqaan inni dhaale kan isaanii irra caalaa waan taheef , Kiristoos maleeykoota irra kan caaluu dha .
58001005	Rabbi maleeykoota isaa keeysaa eenyuuni , “ Ati Ilma kiyya , ani arraan si dhalche ” yookiin eenyuuni , “ Ani isaaf Abbaan taha , inni niis Ilma anaaf taha ” jedhee beeka ?
58001006	Ammaas Rabbi , Ilma isaa angafa gara biyya addunyaa wayta fidu , “ Maleeykoonni Rabbii hundinuu isaaf haa sujjuudan ! ” jedhe .
58001007	Waa'ee maleeykootaa taanaan , “ Inni maleeykoota isaa akka qilleensaa , kaadamtoota isaa tiis akka arraba ibiddaa ti godha ” jedhe .
58001008	Waa'ee Ilma isaa ammoo , “ Arshiin tee yaa Rabbi , baraa hanga baraatti , uleen mootummaa tee tiitiis , ulee qaceelummaa ti .
58001009	Ati qaceelina jaalattee ti jallina jibbite ; kanaaf Rabbi Gooytaan kee si dibee , dhadhaa gammachuu tiiniis si muudee saahibban kee tii oliis si kaaye ” jedhe .
58001010	Ammaas , “ Ati yaa Gooytaa , jalqabatti bu'ura lafaa gadi jabeeysitee ti jirta , bantiileen samii hundi niis hojii harka kee tii ti .
58001011	Ati haftee ti jiraatta ; isaan ammoo dhabamuuf deemu , hundi isaanii tiis akka huccutti moofawu ;
58001012	akka bullukkoottiis isaan ni marta , akka uffatattiis ni jijjiiramu ; ati ammoo hin jijjiiramtu , barri kee tiis dhuma hin qabu ” jedhe .
58001013	Rabbi maleeykoota isaa keeysaa eenyuuni , “ Diinota kee miila kee jala hangaan ani siif kaayuu , gara harka mirgaa kiyyaan taa'i ! ” jedhee beeka ?
58001014	Isaan kun hundinuu maleeykoota , kanneen warra najaata arkachuuf deeman tajaajiluuf ergamanii mitii ree ?
58002001	Kanaaf nuti karaa irraa akka hin mayneef , waan kanneen dhageenye san , caalatti itti yaadnee fardeeyfachuu tu nu barbaachisa .
58002002	Qoowliin maleeykoota Rabbii tiin dubbatamte , dhugaa tahuun isii mirkanooyte ; namni qoowlii san caphse , yookiin isiif hin ajajamne hundinuu , adaba isaanitti haqaa ti arkatu .
58002003	Nuti ammoo najaata guddaa akkanaa , kan Gooftaan dura dubbatee , ammaas warra isa irraa dhagayaniin nuuf mirkanaawe kanaan , kurshii isaa ti yoo jenne , akkamitti firdii jalaa bahuu dandeenya ree ?
58002004	Tana malees , Rabbi ifumaa fuu , milikkita waan nama ajaa'ibsisaa tii fi mu'ujizaa adda addaa tiin , ammaas kannaalee Ruuhal Qudus , kanneen akka fedhii isaatti hiramaniiniis qoowliin dhugaa tahuu isii mullisee ti jira .
58002005	Biyya addunyaa dhaa , tan dhufuuf deemtu , tan nuti waa'ee isii dubbannuu san , Rabbi harka maleeykootaa jala hin galchine .
58002006	Namtichi tokko Barreeyfama Qulqulluu keeysaa bakka tokkotti ragaa bahuun , “ Yaa Rabbi , namni maali , akka isa yaadattuuf ? Yookiin Ilmi Namaa maali , akka isaaf yaadduuf ?
58002007	Wayta gabaabaaf maleeykootaa gadi isa goote , gonfoo guddinaa tii fi tan ulfinaa mataa isaa irra keeyse ;
58002008	waan hundumaa huu miillan isaa jala galchite ” jedha . Rabbi waan hundumaa huu harka isaa jala hogguu galche , waa takka illee isa jalatti odoo hin galchin hin hafne ; haa tahu malee , ammaan tana garuu wanni hundinuu harka isaa jala galuu isaanii hin agarru .
58002009	Amma ammoo kan waytumaaf maleeykootaa gadi tahe , hiraaramee du'uu isaa tiif jecha , gonfoo guddinaa tii fi tan ulfinaa mataa isaa irra kan kaayate Yesuusi agarra ; kuniis ni'imaa Rabbii tiin , inni namuma hundumaa fuu du'a akka dhamdhamuufi tahe .
58002010	Rabbi , kan waan hundumaa uume jiraachisu , hundi niis kan isaa kan tahe , ilmaan hedduu gara ulfinaatti fiduun hojuma isaa ti ture ; kanaaf jecha , Yesuus kan isaan najaatatti geggeeysu san , hiraariin fiinxaan baasee ti jira .
58002011	Eegaa lamaanuu , jechuun inni namoota qulqulleeysuu fi warri qulqulleeyfamaniis haaskuma tokkoo iraahi ; kanaaf jecha , Yesuus obboleeyyan kiyya jedhee isaan yaamuuf itti if hin qaanfatu .
58002012	Inni , “ Obboleeyyan kiyyatti maqaa kee niin beeysisa , waldaya keeysattiis hamdii tee niin faarfadha ” jedhee ti jira .
58002013	Dabalee ammaas , “ Amantaa tiyya isa irraan godha ” ; akkasumatti ammaas , “ Kunoo ani asiin jira , joolleen Rabbi anaaf kannees as jiran ” jedhee ti jira .
58002014	Joollonni kun jasadaa fi dhiigaas waan qabaniif , inni obboleeyyan kiyya jedhee isaan yaamu kuniis , namummaa isaanii irraa hirmaatee ti jira ; kuniis du'a isaa tiin Sheeyxaana humna du'aa qabu san moohachuufi tahe .
58002015	Warra sodaa du'aa tiin umrii isaanii guutuu gabroomaniis bilisa isaan baase .
58002016	Inni maleeykoota odoo hin tahin , shanyii Abrahaam gargaaruufi dhufe .
58002017	Kanaaf , inni fuula Rabbii duratti angafa lubootaa , rahamata-qabeeysaa fi amanamaa tahuuf , namootaas oomfii dilii arkachiisuuf , karaa hundumaanuu obboleeyyan isaa fakkaachuu tu isa barbaachise .
58002018	Yesuus ifii fuu waan fitinamee hiraaramee beekuuf jecha , warra fitinamaa jiran gargaaruus ni dandaya .
58003001	Eegasuu yaa obboleeyyan koo qulqulloota , isin warri waamicha samii irraa tahe keeysatti hirmaattan , Yesuus , ergamaa fi angafa lubootaa tahuu isaa , kan amantii teenyaan beeysifnu sanuma irra qalbii teeysan kaayadhaa !
58003002	Akkuma Museen guutummaa mana Rabbii keeysatti amanamaa tahetti , inni niis Rabbi , kan hojii tana isa irra kaayeef , amanamaa kan ture .
58003003	Akkuma namtichi mana ijaaru , manicha irra caalaa ulfina qabutti , Yesuusiis , akkasumatti Musee irra caalaa ulfina guddaa arkachuun kan male tahee ti jira .
58003004	Manneen hundinuu adduma addaan nama isaan ijaare qabu ; ammoo kan waa hundumaa ijaare Rabbuma .
58003005	Museen , amanamaan kaadamaan hunduma mana Rabbii keeysaa ture , waan hegere himamuuf taa'uufi , ragaa bahuuf ture .
58003006	Kiristoos ammoo akka ilmaatti , mana Rabbii irratti amanamaa dha ; eegaa , yoo ija-jabinaa fi ammaas abdii dhaadannuun san jabeeyfannee qabanne , numaatu mana isaa ti .
58003007	Kanaaf , akkuma Ruuhal Qudusuu jedhu , “ Arra , sagalee Rabbii wayta dhageeysan ,
58003008	akkuma gaafa fitinaa huffee gammoojjii keeysatti warra Rabbi jalaa didanii sanitti isiniis qalbii hin jabaatinaa !
58003009	Rabbi , ‘ Wayta san abbootiin teeysan bara afurtamaaf hojii tiyya arkanii ti jiru , ammoo fitinanii ti na jarraban .
58003010	Kanaaf jechaan , ani dhaloota sanitti aare , qalbiin isaanii tiis wayta hundumaa karaa irraa mayxi , isaan karaa kiyyaas hin beeyne .
58003011	Eegaa , waytaan aare san , isaan gonkumaa bakka boqonnaa tiyyaa hin seenan ! jedhee kakadhee tiin jira ’ jedhe ” .
58003012	Yaa obboleeyyan kiyya ! Isin keeysaa namni tokko illeen , qalbii hamtuu hin amanne , tan Rabbii jiraataa irraa garagaltuus , akka hin qabaanneef if eeggadhaa !
58003013	Ammoo isin keeysaa nam tokko illeenuu , gowwoomsaa dilii tiin mata-jabeeysa akka hin taane , guyyaa “ Arraa ” jedhamu hunduma keeysatti , guyyuu wal jajjabeeysaa !
58003014	Nuti amantaa teenya tan duraa san , hanga dhumaatti jabeeysinee yoo qabanne , warra Kiristoos keeysatti qooda qabani taana .
58003015	Barreeyfamni Qulqulluun , “ Arra sagalee Rabbii hogguu dhageeysan , akkuma warra isa jalaa didanii sanitti isiniis mata-jabeeyyii hin tahinaa ! ” jedha .
58003016	Warri sagalee Rabbii dhagayanii isa jalaa didan sun eenyu ? Warruma geggeeysaa Musee tiin biyya Misraa tii bahan hundumaa mitii ree ?
58003017	Rabbi bara afurtamaaf eenyutti aare ? Warruma dilii hojjatanii , huffee gammoojjii keeysatti kufanii , reefki isaanii dirreetti hafe sanii mitii ree ?
58003018	Warruma isaaf ajajamuu didan saniif yoo hin tahin , bakka boqonnaa isaa gonkumaa akka hin seenne , eenyuuf kakate ree ?
58003019	Eegaa , isaan amantii dhabuu irraa kan ka'e , bakka boqonnaa san seenuu akka dadhaban , nuti ni arkina .
58004001	Abdiin bakka boqonnaa isaa san seenuu dhaa , amma illee waan jirtuuf jecha , eegasuu nu keeysaa namni tokko illeen boodatti hafee akka hin hanqanne , qalbiin if haa eeynuu !
58004002	Oduun gammachuu dhaa tanuma nutti himamte tanaa tu isaanittiis lallabamee ture ; haa tahu malee , warri dhagaye sun amantii dhaan waan hin fudhatiniif jecha , wanni dhagayan isaaniif faaydaa hin goone .
58004003	Ammaas nuti warri amanne , bakka boqonnaa san ni seenna ; Rabbi hojii isaa waytuma biyya addunyaa dhaa uume san raawwatu illee ammoo , isaaniin “ Waytaan aare san ‘ Isaan gonkumaa bakka boqonnaa tiyyaa hin seenan ’ jedhee kakadhee tiin jira ” jedhe .
58004004	Waa'ee guyyaa torbaffaa laalchisuun ammoo bakka takkatti , “ Guyyaa torbaffaa dhaa , Rabbi hojii isaa hundumaa irraa boqotee ti jira ” jedha .
58004005	Ammaas deebisee bakkuma kanatti , “ Isaan gonkumaa bakka boqonnaa tiyyaa hin seenan ” jedhee dubbatee ti jira .
58004006	Ammumaa huu taanaan , warri bakka boqonnaa sanitti galuuf abdii qaban ni jiru ; warri duraan Wangeelli itti himame sun ammoo waan amanuu didaniif , bakka boqonnaa san odoo hin seenin hafan .
58004007	Kana irrattiis ammaas , Rabbi guyyaa “ Arra ” jedhamu tokko ni dhaaba ; akkuma kanaan dura as keeysatti yaadachiifamee bara dheeraa booddee karaa Daawwidiin , “ Arra , sagalee Rabbii wayta dhageeysan , isin mata-jabeeyyii hin tahinaa ! ” jedhe .
58004008	Odoo waan Iyyaasuun bakka boqonnaa sanitti isaan galche tahee , Rabbi eegas booddee waa'ee guyyaa biraa hin dubbatu ture .
58004009	Eegasuu , boqonnaan Sanbataa , ummata Rabbii tiif ammuma illee ol kaayamee tiifi jira .
58004010	Namni bakka boqonnaa Rabbii seenu , akkuma Rabbiinuu hojii isaa irraa boqotetti , inni niis akkasumatti hojii isaa irraa ni boqota .
58004011	Kanaaf jecha , nam tokko illeenuu , fakkeenya warra ajajamuu diduun kufanii jala goree akka hin hafne , koottaa mee bakka boqonnaa san seenuuf haa tattaafannuu !
58004012	Qoowliin Rabbii jiraattu , qiwwaaniis hojjataa ti jirti , habalee qara lamaa irra caalaa qara qabdi ; isiin keeysa lixxee lubbuu fi ruuhaa , moorgayaa fi dhuhaas gargar baafti , maalummaa yaadaa fi fedha qalbii namaa keeysa jiruus gargar baasuu dandeeysi .
58004013	Waan uumame keeysaa takka illeenuu , isa duraa dhokachuu hin dandeeysu ; wanti hundinuu , ija isaa duratti saaxil taatee ti mullatti ; nutiis , waan goonee fi maaliif akka goonees , isa kanaafi jawaaba deebisuun nu irra jira .
58004014	Irrattuu , angafa lubootaa guddicha , kan bantiiwwan samii keeysa dabre , Yesuus , Ilma Rabbii eega qabaanne , beeksisa amantii teenyaa jabeeysinee haa qabannuu .
58004015	Nuti angafa lubootaa , kan dadhabbii teenyaaf nuuf nahuu hin dandeenye hin qabnu ; ammoo kan waan hundumatti , akkuma keenyatti fitiname tokko qabna ; haa tahu malee , inni kan dilii hin qabnee dha .
58004016	Eegasuu , koottaa mee amantaa dhaan gara arshii-ni'imaatti haa dhihaannuu ! Wayta dhihaannu , rahamata isaa tii fi ni'imaa isaa wayta barbaachisetti akka nu gargaaraniif ni arkanna .
58005001	Angafni Lubootaa tokko , bakka namootaa bu'ee kannaa fi aarsaa dilii dhiheeysuuf , namoota jidduu dhaa fuudhamee ti hojii ibaadaa Rabbii irratti ramadama .
58005002	Inni ifumaa fuu dadhabbii akkasii jala waan jiruuf jecha , warra wallaalotaa fi warra karaa irraa maqaniif beekee , rahamataan isaan qabuu ni dandaya .
58005003	Kana waan taheef jecha , inni dilii mataa isaa tii fi , ammaas dilii ummataa tiif aarsaa dhiheeysuun isa irra jira .
58005004	Akkuma Aaron Rabbiin yaamametti , yaamamuu dha qaba malee , namni tokko illeen ulfina angafa lubummaa dhaa ifumaan fudhachuu hin dandayu .
58005005	Eegaa , Kiristoosuu ulfina angafa lubootaa tahuu , ifumaan if irra hin keenye ; ammoo Rabbuma kan isaan : “ Ati Ilma kiyya , ani arraan si dhalche ! ” jedheen sanii tu ulfina san kanneefi .
58005006	Bakka biraattiis ammaas , “ Akkuma lubummaa Malkiisedeeqitti , ati luba bara baraaf taata ” jedha .
58005007	Yesuus , biyya addunyaa tana irra wayta jasadaan jiraachaa ture , sagalee guddoo fi imimmaaniin , kadhataa fi yaammata gara Rabbii kan du'a irraa isa eewaluu dandayutti dhiheeyse ; waan inni ulfina Rabbii tiif if kanneef jecha , kadhanni isaa ni dhagayameefi .
58005008	Inni , ilma Rabbii tahu illee ammoo , hiraar isa irra gaheen , ajajamuu dha bare .
58005009	Inni , eega takka guutummatti fiixa baafame , warra isaaf ajajaman hundumaa fuu burqaa najaata abad taheefi .
58005010	Rabbiis akkuma lubummaa Malkiisedeeqitti , angafa lubootaa godhee ti isa ramade .
58005011	Waan kana laalchisuun silaa waaniin jechuu dandayu , hedduu dhaan qabaan ture ; ammoo isin hubachuu waan hin dandeenyeef jecha , sirriitti ibsuu tu na dhiba .
58005012	Isuma dhugaa , silaa isin wayta tana warra barsiisuu , tahuu tu isin irra ture ; ammoo , ammuma illee taanaan , nama jalqaba Qoowlii Rabbii irra deebi'ee isin qaraasisu barbaaddan . Aananuma isin dheengiyyuu malee , nyaata cimaaf hin geenye .
58005013	Namni aananumaan jiraatu , amma illee daa'ima waan taheef jecha , barsiisa jireenya qaceelummaa irratti kannamu hubachuun , itti ulfaata .
58005014	Nyaanni jabaan ammoo kan warra waatara , kanneen gaarii fi hamaa gargar baasuuf , dandeeyyii fi muuxannoo dheeraa qabaniifi .
58006001	Kanaaf , koottaa qaraatii jalqabaa tan waa'ee Kiristoos nama barsiiftu bira dabarree , gara bilchalatti haa deemnuu ; barsiisa hojii du'atti nama geeysan irraa toowbachuu dhaa , ammaas irra deebinee bu'uruu fi waa'ee Rabbitti amanuu irraas , deddeebi'uu haa dhiifnuu !
58006002	Barsiisa waan cuuphaa dhaa , waan harka nama irra kaayuu , waan du'aa ka'uu tii fi ammaas waan firdii abadiis , bira haa dabarruu !
58006003	Yoo Rabbi jedhe , waan biraatti dabarraa huu .
58006004	Warri takka ifa arke , kanneen kannaa samii irraa dhamdhaman , kanneen Ruuhal Qudus irraa hirmaatan ,
58006005	gaarummaa Qoowlii Rabbii tii fi , ammaas qiwwaa zamana hegeree dhufuuf deemtuu warra dhamdhamaniif ,
58006006	eegaa , warri akkanaa kun amantii irraa garagallaan , toowbatanii haarayoomuun isaaniif hin dandayamu ; isaan deebisanii Ilma Rabbii fannisuu dhaan zaahiritti isa tuffatamsiisanii ti jiru .
58006007	Lafti , rooba wayta hedduu irratti roobu dhuydee , oomisha faaydaa qabu warra qotate saniif tan kannitu , Rabbi irraa eeyba arkatti .
58006008	Ammoo lafti qoree fi balaanwaraantii magarsitu faaydaa hin qabdu , abaaramuu tu isiif sodaachisa ; dhuma irrattiis ni gubamti .
58006009	Nuti akkanatti haa dubbannuu malee , yaa saahibban koo , haalli keeysan hammana odoo hin hammaatin , najaata bahuu dhaa fuu akka geeysan amantaa dha qabna .
58006010	Rabbi , hojii teeysanii fi maqaa isaa tiif , kiristaanota gargaaruu irratti jaalala agarsiiftaniis , inni Abbaa haqaa waan taheef jecha , kan irraanfatuu miti ; ammaas taanaan , gargaarumatti jirtu .
58006011	Hundi keeysanuu , abdii teeysan mirkaneeysuuf , hamilee teeysan tana hanga xumuraatti akka agarsiiftan barbaanna .
58006012	Isin , masluufoota odoo hin tahin , fakkeenya warra amantii fi obsaan , waan abdachiifame san arkatanii , fudhatan fakkaattanii akka jiraattan hawwina .
58006013	Rabbi , Abrahaamiif wayta abdii kanneef , ittiin kakachuuf maqaa isaa irra kan caalu , waan hin jirreef jecha , matuma ifii isaa tiini kakate .
58006014	Abdichi kakuu dhaan kannamees : “ Ani dhugumaaniin si eeybisa , shanyii tee tiis niin hoddomeeysa ” kan jedhu ture .
58006015	Abrahaamiis akka kanatti obsaan eeggatee ti , waan Rabbi isa abdachiise arkate .
58006016	Namoonni waan isaan irra caaluun kakatu ; kakuuniis waan jedhame mirkaneeysuu dhaan falamaa hundumaa ni cufti .
58006017	Rabbi , akeekni isaa kan hin jijjiiramne tahuu isaa , warra waan abdachiifame san dhaaluuf qaceellotti ibsuuf barbaadee ti kakuu dhaan mirkaneeyse .
58006018	Rabbi kijibuu hin dandayu ; inni abdii fi irbuu hin jijjiiramne , kanneen lamaaniin jabaannee akka cimnu barbaade ; akkasitti nuti warri isatti baqanne , abdii nu dura kaayamte san akka harkaan gayannuuf , hedduu dha nu jajjabeeysa .
58006019	Nutiis , abdii amanamtuu akka gadhooggaa sibiilaa , kan lubbuu teenya qabee sabachiisu qabna ; abdiin tuniis , tan inumaatuu golga duubaan , bakka hundumaa irra caalaa qulqulluu taate san tan seentuu dha .
58006020	Bakki sun , tan Yesuus akkuma lubummaa Malkiisedeeqitti , bara baraaf angafa lubootaa tahee , dura deemee nuuf jecha seene .
58007001	Malkiisedeeq mootii Saalem kun , ammaas luba Rabbii waan hundumaa irraa ol jiruu ti ture ; gaaf tokko Abrahaam mootoota tokko rukutee , moohatee odoo gala-deebi'aa jiruu , Malkiisedeeq , karaa irratti isa afaan bahee ti isa eeybise .
58007002	Abrahaam ammoo waanuma qabu hundumaa irraa huu , kudhan keeysaa tokko qoodeefi ; Malkiisedeeq jechuun “ Mootii qaceelummaa ” jechuu dha ; mootii Saalem jechuuniis “ Mootii nagayaa ” jechuu dha .
58007003	Inni abbaa fi haadhaas , yookiin abaabuus qabaachuun isaa , barri jalqaba isaa tii fi dhuma isaa tiis , nutti hin himamne ; inni akkuma Ilma Rabbitti , bara baraaf luba tahee ti jiraata .
58007004	Abrahaam , abbaan ummataa beekamaan san illeen , waan boojihe keeysaa , kudhan keeysaa tokko nam kanneef eega tahe , Malkiisedeeq kun hammam takka guddaa akka tahe agarsiisa .
58007005	Seerri , shanyiin Abrahaam illeen , waan qabeenya isaanii tahe keeysaa , kudhan keeysaa tokko , obboleeyyan isaanii shanyii Lewii warra lubummaa fudhataniif kannuun , akka isaan irra jiru , ajajee ti jira .
58007006	Malkiisedeeq kun ammoo , nama shanyii Lewii keeysaa odoo hin tahin , Abrahaam abdiin kannameef irraa , kudhan keeysaa tokko fudhatee ti isa eeybise .
58007007	Namtichi eeyba namaa kannu tokko , nama eeyba fudhatu irra caalaa guddaa akka tahe beekamaa dha .
58007008	Karaa tokkoon , kudhan keeysaa tokko , namoota warra du'aniin fuudhame , karaa kaaniin ammoo isa lubicha jiraataa jedhameen fuudhame .
58007009	Lewiin , kan shanyiin isaa kudhan keeysaa tokko fuutu illeen , wayta san karaa Abrahaamiin , “ Kudhan keeysaa tokko kannee ti jira ” jechuun ni dandayama .
58007010	Sababni isaa tiis , bara Malkiisedeeq Abrahaamitti dhaqe san , Lewiin gudeeda abaabuu Abrahaam keeysa waan tureef jecha .
58007011	Ammaas , karaa seeraa fi sirna lubummaa Lewiif kanname saniin , fiinxaan baafamuun silaa waan arkamu taatee , eegasuu lubni akka Aaronitti yaamame hafee , lubni biraa kan akka Malkiisedeeqii kaafamuun maaliif barbaachise ree ?
58007012	Eegaa , wayta lubummaan sun jijjiiramu , seerri niis jijjiiramuu tu irra jira .
58007013	Inni kan amma waa'een isaa kanneen dubbataman kun , gosa biraa keeysaahi ture ; gosa san keeysaahiis , namni tokko illeen , akka lubaatti bakka aarsaatti kaadamee hin beeku .
58007014	Gooftaan keenya , gosa Yihudaa keeysaa dhalachuun isaa beekamaa dha ; Museen waa'ee gosa sanii laalchisuu dhaan , waan dubbate keeysatti waa'ee lubaa hin kaafne .
58007015	Lubni biraa , kan akka Malkiisedeeq gaafa ka'u ammoo , wanni dubbatame kun caalaatti ni mullata .
58007016	Lubni sun , akka seeraa fi ajaja biyya addunyaa tanaatti , abaabuu lakkaawuu dhaan odoo hin tahin , akka humna jireenya hin badnee tiin luba tahe .
58007017	Waa'ee isaa tiif Barreeyfama Qulqulluu keeysatti : “ Akkuma lubummaa Malkiisedeeqitti , ati bara baraaf luba ni taata ” jedhamee ragaa bahamee ti jira .
58007018	Seerri duraa sun , dadhabaa fi faayda-malii tahuu isaa tiif , diigamee ti jira .
58007019	Seerichi taanaan , nama tokko illee guutummatti qulqulleeysuu hin dandeenye ; haa tahu malee , seera bakka bu'uu dhaan , abdiin haarayni tan gara Rabbii ittiin dhihaannuun , kannamtee ti jirti .
58007020	Kun ammoo , kakuun maleetti hin taane ; warri duraan luboota tahan hojii isaanii wayta fudhatan , kakuun maleetti ture .
58007021	Inni kun , wayta lubummaa fudhate ammoo , Rabbi ni kakateef ; waa'ee isaa tiif Kitaaba keeysatti , “ Gooytaan , ‘ Ati bara baraaf luba taata ’ jedhee kakatee ti jira , inni yaada isaa tiis hin jijjiiru ” jedhamee barreeyfamee ti jira .
58007022	Kakuu kana irraa kan ka'e , Yesuus irbuu irra caaluuf wabii dha nuuf tahe .
58007023	Luboonni warri dur hedduu tu ture ; duuti hojii isaanii akka itti hin furreef isaan hanqifte .
58007024	Yesuus ammoo , bara baraaf waan jiraatuuf jecha , lubummaan isaa , tan dhuma qabduu miti .
58007025	Kana irraa kan ka'e , inni wayta hundumaa isaaniif maganfachuuf waan jiraatuuf jecha , warra isaan Rabbitti dhihaatan , guutummatti najaa baasuu ni dandaya .
58007026	Angafa lubootaa qulqulluu , kan waan itti baanan hin qabne , xaliilli , kan dilaawoota irraa addatti bahee bantiiwwan samii gararratti ol kaafame , Yesuus kanaatu nu barbaachisa .
58007027	Inni akka angafoota lubootaa warra kaaniitti , guyyuu duraan dursee dilii ifii isaa tiif , kana booddees dilii ummataa tiif , aarsaa dhiheeysuun , isa hin barbaachisu ; inni ifuma isaa ti aarsaa godhee , wayta takka qofa bara baraaf dhiheeyse .
58007028	Seerri , namoota dadhaboo dha angafa lubootaa godhee ti hojii irratti isaan ramada ; qoowliin kakuu dhaan dhagayamte , tan seericha booddee dhufte ammoo , ilma , kan bara baraaf guutummatti qulqulluu tahe , hojitti shuumte .
58008001	Wanni guddoon ani jechuu barbaade , “ Nuti angafa lubootaa kan bantii samii keeysa , harka mirga arshii Rabbii mulki-qabeeysaa tiin taa'e qabna ” jechu .
58008002	Inni , mana qulqullummaa , daasa namni dhaabe odoo hin tahin , daasicha dhugaa , kan Gooytaan dhaabe keeysatti , angafa lubootaa tahee ti kaadama .
58008003	Angafa lubootaa warri tahan hundinuu , kannaa fi aarsaa dhiheeysuuf , tajaajila irratti ramadamu ; kanaafi inni kuniis , waan dhiheeysu qabaachuun isa barbaachisa .
58008004	Luboonni akka seerichaatti kannaa dhiheeysan waan jiraniif jecha , inni odoo jasadaan biyya addunyaa irra jiraate illee , luba hin tahu ture .
58008005	Isaan daasa , akka gaaddidduu tii fi fakkii mana qulqullummaa samii keeysa jiruu keeysatti warra tajaajilu ; akeekni daasni sun ittiin ijaarame Museetti agarsiifamee ti ture . Wayta inni daasa san ijaaruuf ka'e , Rabbi , “ Ammaas , waan hundumaa tilmaama akeeka gaara gubbatti sitti agarsiifame saniin akka hojjattuuf akeekkadhu ! ” jedheeni .
58008006	Hojiin lubummaa tan Yesuus fudhate , tan lubummaa isaanii irra hammuma irbuun inni jaarsa araar-qaboo taheef tun irbuu dullattii irra caaltu takka irra caalti ; ammaas , abdii irra wayyaa ti irratti bu'uramte .
58008007	Irbuun duraa sun waan irraa irrate odoo qabaachuu baattee , irbuun biraa hin barbaachiftu turte .
58008008	Rabbi badii ummata irratti arkee ti , “ ‘ Kunoo , guyyichi ni dhufa ; guyyaa san ani mana Israa'elii fi ammaas mana Yihudaa tiin wajji irbuu haarayan gala ’ jedha Gooytaan .
58008009	‘ Irbuun tuniis , tan akka waytaan harka isaanii qabee biyya Misraa tii isaan baasee san hin taatu ; irbuun ani abbootii isaanii tiin wajjiin seene saniif isaan amanamoo hin taaneefi ; akkasittiin aniis dantaa isaan irraa dhabe ’ jedha Gooytaan .
58008010	Bara dhufu keeysa , irbuun ani mana Israa'el wajjiin galuuf taa'u tana , ‘ Seerran kiyya qalbii isaanii keeysaan kaaya , garaa isaanii keeysattiin katabaasi ; ani Rabbii isaanii tiin tahaafi , isaaniis ummata kiyya anaaf tahu ’ jedha Gooytaan .
58008011	Itti dabaluun , ‘ Asii achi namni tokko illeenuu nama ollaa isaa tiin yookiin obboleeysa isaa tiin Gooftaa beeki ! jedhanii qaraasisuun hin barbaachisu ; kuniis xiqqaa isaanii irraa jalqabee hanga guddaa isaanitti hundi isaanii tuu waan ana beekaniifi .
58008012	Hammeenya isaanii tiis isaanii fiin oomfii godha , dilii isaanii tiis deebi'ee hin yaadadhu ’ ” jedha Gooytaan .
58008013	Irbuu tanaan haaraya jechuu dhaan , irbuu duraa san tan waytiin itti dabarte godhe ; eegaa , wanti waytiin itti dabarte , ammaas daftee ti dhabamuuf teeysi .
58009001	Irbuun duraa lafa tana irratti sirna ibaadaa tii fi galma daasaa tiis ni qabdi turte .
58009002	Daasni tokkoos dhaabamee ti ture ; daasicha keeysaa kutaan duraa , “ Bakka qulqulluu ” jedhama ; achi keeysa , qabduu ibsaa , gabatee fi biddeena laalchaaf Rabbi duratti dhihaatu , kanneen tu kaayama .
58009003	Golga lammaffaa duubaan kutaan jiru , “ Bakka hundumaa irra caalaa qulqulluu ti ” jedhama .
58009004	Achi keeysa ammaas bakka aarsaa ziqeeya irraa hojjatamte , tan libaanatni irratti aarfamuu fi ammaas sanduuqa irbuu kan qaamni isaa guutumatti ziqeeyaan gonfamee tu jira ; killi ziqeeyaa kan maannaa qabu , uleen Aaron tan fiiltees , akkasumatti ammaas loohaan dhagaa lamaan kanneen seerri irratti katabamaniis , sanduuqa san keeysa kaayamu .
58009005	Sanduuqa san gubbaa , Kiruubel ulfinaa kanneen gooblaa isaanii tiin , bakka diliif aarsaan itti godhamu san hagooganii tu ture ; ammaan tana waan kanneen laalchisuun ballinaan irratti dubbachuu hin dandeenyu .
58009006	Eegaa , wanti kanneen hundinuu , haala kanatti eega qopheeyfaman booda , luboonni guyyuu sirna hojii ibaadaa isaanii raawwachuuf , daasicha keeysaa , kutaa fuula dura jiru ni seenu turan .
58009007	Angafni lubootaa ammoo kophaa isaa , daasicha keeysaa kutaa gara duubaatti , amata keeysaa guyyaa tokko qofa ol seena ; kuniis dhiigaan maletti hin tahu ; dhiiyni niis , dilii mataa isaa tii fi dilii ummanni dogongoraan dalaganiif jecha aarsaaf dhiheeyfama .
58009008	Kanaan Ruuhal Qudus , hanga daasni duraa sun dhaabbatee jirutti , bakka hundumaa irra caalaa qulqullutti dabruuf , amma illee karaan namaaf akka hin banamin agarsiisa .
58009009	Kun fakkeenya bara ammaa ti ; kannaawwanii fi ammaas aarsaawwan dhiheeyfamaniis , xalalii namticha ibaadu sanii guutummatti qulqulleeysuu akka hin dandeenye agarsiisa .
58009010	Isaan kun waa'ee nyaataa tii fi dhugaatii , ammaas waa'ee dhiqachuu sirna xaaharummaa adda addaa qofaaf waan tahaniif , sirna namni alaan itti dalagu kanneen , hanga wayta Rabbi sirna haaraya dhaabutti warra hojjatanii dha .
58009011	Kiristoos ammoo waan gaggaarii kanneen dhufa jiraniif , angafa lubootaa tahee wayta mullate , gara daasa caalaa guddaa fi guutummatti raawwatamaa tahe keeysa dabre ; daasichi niis namaan hin dhaabamne , tana jechuun uumama kana keeysaa kan humaa hin qabne jechuu dha .
58009012	Kiristoos , aarsaaf dhiiga re'ootaa tii fi dhiiga dibootaa fudhatee odoo hin tahin , dhiiga ifii isaa dhangalaasuuni , bara baraaf waytuma takka qofa bakka hundumaa irra caalaa qulqulluu ti ol seene ; akkasitti najaata bara baraa nuuf arkamsiise .
58009013	Eega dhiiga re'ee tii fi kormootaa , daaraan foon goromsa aarfamee namoota najifamootti facaasuun , najisummaa foon isaanii kan irraa xaaharu yoo tahe ,
58009014	dhiiyni Kiristoos , Ruuhaa bara baraa tiin aarsaa illaa hin qabne godhee ifuma isaa kan Rabbiif dhiheeyse sun , akka Rabbii Jiraataa kaadamuu dandeenyuuf , gocha du'atti nama geeysu irraa , xalalii teenya daran calchisee xaliileeysuu ni dandaya .
58009015	Kanaaf jecha Kiristoos , araar-qaboo irbuu haarayaa tahee , warri yaamaman sun dhaalmaya bara baraa kan abdachiifame san , arkachuu akka dandayaniif , amma kunoo dilii irbuu duraa jalatti hojjatamte irraa isaan najaa baasuuf jecha gumaa if kannee ti du'e .
58009016	Dhaamsi dhaalaa jiraannaan , hojii irra ooluuf , duuti namticha dhaammatee mirkanaawuu dha qabdi .
58009017	Dhaamsi dhaalaa , eega namtichi dhaala dhaammatee kanne sun du'e booda qofa hojii irra oola malee , odoo inni lubbuun jiruu , hojii irra ooluu hin dandayu .
58009018	Kanaaf jecha , irbuun durattii illeen , dhiigaan maleetti hojii irra wanni hin ooliniif .
58009019	Museen ajaja seeraa tokko tokkoon , ummata san hundumatti eega labse booddee , dhiiga dibootaa tii fi kan re'ee ti , bishaaniin wajjiin fuudhee , baala hisoophii kan suufni diimaan itti marameen , kitaabaa fi ummata san hunduma irratti facaase .
58009020	Itti furuun , “ Kuni dhiiga irbuu kan Rabbi akka eeydaniif isin ajaje ” isaaniin jedhe .
58009021	Haaluma sanitti ammaas daasichaa fi meeshaa hooda ibaadaa hundumatti dhiiga facaase .
58009022	Isuma dhugaa , akka seerichaatti wanti hundinuu dhiigaan xaaharama jechuun ni dandayama ; dhiiyni odoo hin dhangala'in ammoo , oomfiin dilii dhaa hin jirtu .
58009023	Eegaa , kanneen akeeka waan samii irraa tahan akkanatti xaaharamuun isaan irra jiraate , warri asliin samii irra jiran ammoo aarsaa kana irra caaluun qulqulleeyfamuun isaan irra jira .
58009024	Kiristoos galma fakkii garagalcha bakka hundumaa irra caalaa qulqulluu dhaa , kan harka namaa tiin dalagame keeysa hin seenne ; inni bantii samii aslii bakka amma Rabbi duratti itti nuuf maganfatu seene .
58009025	Achi seenuun isaa tiis , irra deddeebi'ee ifii isaa aarsaa dhiheeysuuf , akka angafni lubootaa dhiiga biraa fuudhee baruma baraan , bakka hundumaa irra caalaa qulqulluu tahe san kan seenuu miti .
58009026	Odoo akkas tahuu baate , inni uumamuu biyya addunyaa irraa jalqabee , irra deddeebi'ee hiraaramuun isa irra ni gaha ture ; amma ammoo dhuma barichaatti , wayta hundumaaf akka tahutti wayta takkittii qofaaf , ifuma isaa aarsaa dhiheeysuu isaa tiin , dilii dhabamsiisuuf jecha mullatee ti jira .
58009027	Namayyuu irratti huggu takka du'uun , achiin booda ammoo firditti dhihaachuun herregamee ti jira .
58009028	Akkasumatti Kiristoos dilii namoota hedduu irraa fuudhuuf wayta takka aarsaa tahee ti dhiheeyfame ; ammaas , lammaffaa mullachuun isaa , dilii baadhachuuf odoo hin tahin , warra dhufa isaa eeggataniif najaata fiduuf mullata .
58010001	Seerri ammoo gaaddidduu waan gaggaarii kanneen dhufa jiranii ti malee , zaata aslii kan isaan ittiin mullatanii miti ; kanaaf jecha , aarsaalee baruma baraan odoo gargar hin kutin dhiheeyfaman saniin , seerri warra ibaaduuf dhihaatan san raawwatee fiinxaan baasuu gonkumaa hin dandeenye .
58010002	Ummanni Rabbi ibaadu sun , odoo dhugumaan waan dilii isaanii irraa xaaharaman taatee , silaa dilaawummaan , kanaa achi isaanitti hin dhagayamu ture ; ammaas aarsaan dhihaatu hundi niis ni hafa ture .
58010003	Ammoo aarsaan dhiheeyfaman sun , baruma baraan dilii isaanii ti namoota yaadachiisu .
58010004	Kuniis wanni tahuuf , dhiiyni kormaa tii fi ammaas kan re'ee tiis , dilii nama irraa fuudhuu gonkumaa waan hin dandeenyeef jecha .
58010005	Kanaaf jecha Kiristoos , gara biyya addunyaa wayta dhufe , “ Ati aarsaa fi kannaas hin barbaanne , ammoo jasada anaaf qopheeysitee ti jirta .
58010006	Ati aarsaa gubamutti , aarsaa diliif dhihaatuttiis hin gammanne ;
58010007	kanaaf jechaan , ‘ Kitaaba maramu keeysatti ana laalchisuun akkuma barreeyfamee jiru sanitti , yaa Rabbi , ani kunoo fedha kee godhee raawwachuuf dhufee tiin jira ’ ” jedha .
58010008	Jalqaba , “ Ati aarsaa fi kannaas , aarsaa gubamuu fi , ammaas aarsaa diliif dhihaatuus hin barbaanne , ittiis hin gammanne ” jedhe ; tanaas isaan kanneen akka dhiheeyfaman ajajni seeraa oduma jiruu ti jedhe .
58010009	Ammaas itti dabalee ti , “ Ani kunoo ti , fedha kee raawwachuuf jecha dhufee tiin jira ” jedhee ti jira ; kanaaniis aarsaa lammaffaa bakka buusuuf jecha , kan duraa san bakkaahi isa fuudhe .
58010010	Akka fedhii Rabbii sanitti , jasadni Yesuus Kiristoos , aarsaa wayta hundumaa akka tahuuf , wayta takka dhiheeyfamuu isaa tiin nutiis qulqulleeyfamnee ti jirra .
58010011	Lubni guyyuu dhaabbatee , tajaajila lubummaa isaa ni kanna ; aarsaa dilii , kan namoota irraa dilii bara baraaf fuudhuu hin dandeenye saniis deddeebi'ee ti dhiheeysa .
58010012	Kiristoos ammoo , waytuma takka bara baraaf aarsaa dilii dhiheeysee ti , gara harka mirga Rabbii tiin taa'e .
58010013	Achi taa'ee ti , diinonni isaa ejjeta miillan isaa hanga Rabbiin godhamanitti eeggata .
58010014	Waytuma takka qofaaf aarsaa dhiheeysuu dhaani , warra Rabbiif qulqulleeyfaman bara baraaf akka guutummatti raawwataman isaan godhe .
58010015	Ruuhal Qudus ammaas waa'ee kanaa laalchisuun ragaa nuuf baha .
58010016	Inni duraan dursee , “ Guyyoota san keeysatti irbuun ani isaaniif seenee kakadhu , ‘ Seera kiyya qalbii isaanii keeysaan kaaya , qalbii isaanii keeysattiis niin kataba ’ jedha Gooytaan ” jedhee ti ragaa bahe .
58010017	Itti dabalee tiis , “ ‘ Ani Rabbi dilii isaanii tii fi , jallina isaanii tiis asii achi deebi'ee hin yaadadhu ’ jedhee ti jira ” jedha .
58010018	Isaan kanneeniif eega oomfiin godhamte , asii achi aarsaan diliif jecha dhihaatu hin jiru .
58010019	Eegaa yaa obboleeyyan kiyya ! Dhiiga Yesuus nuuf dhangalaaseen bakka hundumaa irra caalaa qulqulluu taatetti galuun , bar saattisaratti nuuf banamee ti jiraa .
58010020	Kunoo Yesuus karaa haaraya , karaa jiraataa golga keeysaan , jechuun karaa jasada isaa tiin nuuf banee ti jira .
58010021	Nuti lubicha guddaa , kan mana Rabbii irratti shuumame qabna .
58010022	Kanaaf jecha , qalbiin teenya , jallina xalalii irraa xaaharamtee , ammaas qaamni keenyaas bishaan xaaharaan dhiqamee , koottaa mee garumaa fudhannee amantii mirkana qabduun gara Rabbii haa dhihaannuu !
58010023	Rabbiin abdii nuuf kanne amanamaa waan taheef jecha , koottaa abdii nuti beeysifnu irraa odoo hin sossoohin , jabeeysinee haa qabannuu !
58010024	Jaalala agarsiisuu fi keeyraata hojjachuu irrattiis , mee wal haa mimirqaansinuu !
58010025	Eegaa , akkuma namoonni tokko tokko wal-gahii teenya irraa hafuu aadaa godhatanitti odoo hin tahin , nuti walitti qabamuu keenya san akka gadi hin dhiifne , guyyaan Gooytaa dhihaachaa deemuu arkuu dhaan , inumaatuu irra caalatti wal haa jajjabeeysinuu !
58010026	Nuti beekumsa dhugaa dhaa eega arkanne booddee , beekaatuma dilii hojjachuu yoo kan itti furru taane , aarsaan dilii dhaa , bar asii achi nuuf hin hafnee !
58010027	Ammoo , firdii sodaachiftuu fi ibidda azaabaa kan adawwoota Rabbii dam-godhu qofaatu hafe .
58010028	Namni Seera Musee tiif hin ajajamne , ragaan lama yookiin sadih itti baanaan , rahamata tokkoon maleetti ajjeefama .
58010029	Keeysaa huu namticha Ilma Rabbii tuffate , kan dhiiga irbuu kan isa qulqulleeyse akka najisatti laale , ammaas kan Ruuhaa ni'imaa kannu arrabsu , hammam caalaatti kan iqaabamu isinitti fakkaata ree ?
58010030	Eegaa , “ Ana , kan hijaa baasu , kan deebisee kafaluufiis ” ammaas , “ Gooytaan ummata isaatitti firdi godha ” eenyu akka jedhe nuti ni beeyna .
58010031	Rabbii Jiraataa harkatti kufuun , heddu nama sodaachisa .
58010032	Guyyoota dur dabran keeysatti , eega ifa arkattan booddee , rakkoon adda addaa isin mudatan illee , obsaan dandeeysanii dhaabbachuu keeysan ammoo mee yaadadhaa !
58010033	Wayta takka takkaas isin , zaahiritti ummata duratti arrabfamaa mashaqqaa arkaa , wayta taaniis warra akkas mudatan wajjiiniis rakkachaa ti turtan .
58010034	Isin warra mana hidhaatti ugguramaniif naatan , ammaas saamamuu qabeenya keeysanii illee , gammachuuni fudhattan ; tanaas godhuu wanni dandeeysaniif , qabeenya caalaa abad tahe qabaachuu keeysan waan beeytaniif jecha ture .
58010035	Eegasuu , amantaa qabdan tana , faaydaa guddaa waan qabduuf jecha , hadaraa jabeeysaa qabaa !
58010036	Fedhii Rabbii gootanii , waan Rabbi abdachiise san arkachuuf obsaan dandayuu tu isin barbaachisa .
58010037	Barreeyfamni Qulqulluun , “ Waytuma gabaabduu tu hafe , inni dhufa jiru suniis , ni dhufa malee hin dhibaawu ;
58010038	inni qaceelaan kiyya : amantii dhaan jireenya dhugaa ti arkata ; inni yoo kan na ganu tahe ammoo , garaan kiyya itti na hin gammadu ” jedha .
58010039	Nuti ammoo , warra amananii najaa bahan irraahi malee , warra amantii gananii turaab godhaman irraahii miti .
58011001	Amma gaa amantii jechuun , wanni abdiin eeggatan akka taatu mirkanii qabaachuu , wanni ijatti hin mullanne jiraachuus fudhachuun mirkaneeyfachuu dha .
58011002	Warri dur , amantitti Rabbi duratti faarfamanii ti jiru .
58011003	Bantiiwwan samii tii fi dachiiniis , akka Qoowlii Rabbii tiin uumaman amantii dhaani hubanna ; akkasitti wanni kanneen ijatti mullatan , waan ijatti hin mullanne irraa tolfaman .
58011004	Abeel , amantii dhaan aarsaa Qaayyin dhiheeyse irra caalu Rabbiif dhiheeyse ; Rabbiis kannaa isaa faarsee waan fudhateef jecha , Abeel amantii isaa tiin qaceelaa akka tahe ragaa dha baheefi . Inni du'u illee ammoo , ammumaa huu amantii isaa tiin dubbachaa ti jira .
58011005	Henook , du'a akka hin dhamdhamneef , jireenya biyya addunyaa tana irraa amantii dhaan ol fuudhatame ; Rabbi waan isa fudhateefiis hin arkamne ; ol fudhatamuu isaa dura ammoo , Rabbi gammachiisuun isaa ragaan bahee tiifi jira .
58011006	Amantii dhaan maleetti ammoo , Rabbi gammachiisuun hin dandayamu . Gara isaa kan dhufu eenyu illee taanaan , Rabbi akka jiruu fi ammaas warra isa barbaadaniif ujuraa akka isaaniif kafalu , amanuu tu irra jira .
58011007	Noohi , waan ijaan arkuu hin dandeenye tan hegere taati jedhee , Rabbi isa akeekkachiise san dhagayee , amantii dhaan markaba ijaaree ti haaskaa isaa eewaluu dandaye ; ammaas amantii isaa tiin biyya addunyaa irratti yakka muree ti qaceelina amantii dhaan dhuftuu nama dhaalu tahe .
58011008	Abrahaam , bakka itti deemu odoo hin beekin , biyya isaa tii bahee gara biyya dhaalaaf hegere fudhachuuf taa'uu , akka dhaqu wayta Rabbi isa yaame amantii dhaan ajajame .
58011009	Amantii dhaan biyya isaaf abdachiifamte san keeysa , akka nama biyya ambaatti qubate ; Yisihaaqii fi Yaaqoob , warra isaa wajjiin abdii dhaaluuf deeman wajjiin dunkaana keeysa jiraate .
58011010	Inni magaalaa bu'ura jabaa qabu , kan Rabbi akeekee ijaare tokko eeggachaa ti ture .
58011011	Rabbiin abdii kanneef amanamaa tahuu isaa , Abrahaam waan amaneef jecha , umriin isaa deemtu illee , ammaas Saaraaniis dubartii dhabduu taatuus ammoo , amantii dhaan akka ilmoo arkatan ni dandeeysifaman .
58011012	Eegaa , haala kanatti namticha tokkicha , sanuu kan nama du'aa irra hin jirre kana irraa , shanyiin akka urjiilee samii keeysaa hedduu dhaa , ammaas akka hashawwaa bahar qarqaraa tan lakkaawamuu hin dandeenyetti hoddomaatan .
58011013	Jarreen kun , waan abdachiifaman san fudhachuu baatan illee , amantii isaanii odoo gadi hin dhiisin du'an ; haa tahu malee , waan abdachiifaman san fagootti daawwatanii ti salaam jedhaniin ; biyya addunyaa tana irrattiis , nama ambaa tii fi imaltu-yaatuu tahuu isaanii zaahiritti fudhatanii ti jiru .
58011014	Namoonni waan akkasii dubbatan biyya isaanii tiif yaadaan dharra'aa akka jiran agarsiisu .
58011015	Biyya keeysaa bahan san waan yaadan odoo taahanii , isiitti deebi'uuf silaa carraa ni qabaatu turan .
58011016	Sanii mannaa ammoo , isaan biyya san irra caaltu hawwaa ti turan , isiin saniis tan samii irraa ti ; akkana waan taheef , Rabbiin biyya isaaniif qopheeyse : “ Rabbii keenya ” isaan jechuu isaaniititti , inni if hin qaanfatu .
58011017	Abrahaam wayta Rabbiin fitiname , amantii dhaan Yisihaaq aarsaaf dhiheeyse ; isuma kan abdii arkate sanii tu ilma isaa tokkicha aarsaa dhiheeysuuf qophaawe .
58011018	Ilmi isaa kuniis isuma Rabbi , “ Yisihaaqiini shanyiin siif lakkaawamti ” jedhee dubbateef san ture .
58011019	Rabbi du'a keeysaa nama kaasuu akka dandayu , Abrahaam hubannoo qaba ture ; haaluma kana fakkaatuuni inni ilma isaa akka waan du'a keeysaa deebi'ee arkatetti lakkaawama .
58011020	Yisihaaq amantii dhaan Yaaqoobii fi Esaawu waan hegere tahuuf deemu laalchisuun eeybise .
58011021	Yaaqoob wayta du'uu jala gahe , bordoo isaa irratti gadi gombobee sagaduun , amantii dhaan ilmaan Yoseef adduma addaan eeybise .
58011022	Yoseef dhuma umrii isaa jala wayta gahe , ummanni Israa'el akka biyya Misraa tii bahu , amantii dhaan hubatee dubbatee ti , waa'ee lafee isaa tiifiis isaanitti dhaammate .
58011023	Wayta Museen dhalate , abbaan isaa tii fi haati isaa mucichi akka nama gammachiisu arkanii ti , ajaja mootichaa ti illee odoo hin sodaatin , amantii dhaan ji'a sadihiif isa dhooysan .
58011024	Museen eega guddate booddee , amantii dhaan ilma intala Fara'oon jedhamee yaamamuu dha dide .
58011025	Inni wayta gabaabduuf jiruu diliitti gammaduu mannaa , ummata Rabbii tiin wajji hiraaramuu dha filate .
58011026	Inni ija isaa ujuraa isaa tan hegeree irra waan kaayeef jecha , badhaadhummaa Misraa hundumaa irra , sababa Masiihichaa tiif arrabsamuun , gatii caalu akka qabutti lakkaawe .
58011027	Inni amantii dhaan lola Fara'oon odoo hin sodaatin , biyya Misraa tii bahee ; akka waan Rabbii ijatti hin mullannee san arketti , odoo if duuba hin deebi'in jabaatee ti hafe .
58011028	Inni amantii dhaan Ayyaana Bira Dabruu godhuu dhaan maleeykaan angafa hundumaa ajjeesu san , akka angafoota Israa'el hin tuyneef , dhiiga balbalatti isaan dibsiise .
58011029	Ummanni Israa'el amantii dhaan akka nama lafa goggooyduu irra deemutti bahar diimaa gama ceehan ; warri Misraa akkuma isaanii godhuuf wayta yaalan ammoo ni liqimfaman .
58011030	Ummanni Israa'el amantii dhaan , Yerikoo marsanii , guyyaa torba eega itti naannawan booddee , dallayni darbii ni jige .
58011031	Rahaab dubartiin ejjituun , warra basaasota Israa'el nagayaan waan simatteef jecha , amantiin eewalamte malee , warra ajajamuu didan wajjiin hin ajjeefamne .
58011032	Ammaas kana caalaa maal haa dubbadhu ree ? Waa'ee Gidewoon , Baaraaq , Siimson , Yiftaa , Daawwid , Saamu'el , akkasumatti waa'ee nabiyyootaa isiniif haasawuuf wayta hin qabu .
58011033	Isaaniis amantii dhaan mootummoota moohanii , haqaan bulchanii , waan abdachiifamees arkatanii , ammaas afaan leencotaa tiis warra cufani .
58011034	Ibidda holotaas ni dhaamsan , qara habalee jalaahiis ni bahan , dadhabbii irraa jabina arkatanii , lolatti jajjaboo dha tahan , loltuu biyya ambaa tiis guuysanii ti jiru .
58011035	Dubartoonni firoota isaanii warra duraan du'an , du'aa kaafamnaanii fi deebisaanii fudhatanii ti jiru . Warri kaan qiyaamaa irra wayyaa dhaa arkachuuf jecha , gadi dhiifamuu didanii harka warra isaan hiraarsanitti du'an .
58011036	Warri hangi tokko itti qoosaman , ni garafaman , shanshalataan hidhamanii ti mana hidhaatti galfaman .
58011037	Dhagaan rukutaman , minshaaraan bakka lamatti gargar baqayfaman , habaleen ajjeefaman , gogaa hoolaa yookiin kan re'ee uffatanii nannaannawan , deegan , akka malee godhaman , miidhamaniisi .
58011038	Biiyti addunyaa dhaa isaaniin tan hin malle turte ; amma ammoo isaan biyya addunyaa tanaaf warra hin malletti lakkaawamanii , huffee gammoojjii tii fi gaarran gubbaa nannaannawaa , holqaa fi boolla lafaa keeysa jiraatan .
58011039	Isaan kun hundinuu amantii isaanii tiif yoo faarfaman illee , ammoo waan abdachiifame san hin arkanne turan .
58011040	Rabbi , waan nuuf irra wayyaa dhaa akeekuu dhaan , isaan numaan wajji yoo tahan qofa , akka guutummatti fiinxaan bahan godhe .
58012001	Irrattuu nuti ragaa dila kana kanneen akka duumeeysaatti nuun marse waan qabnuuf , koottaa mee waan ba'aa nutti tahe hundumaa , dilii laaftumatti nu shakaaltuus if irraa darbinee , dorgommii nu dura jirtu tana obsaan haa fiignuu !
58012002	Yesuus , jalqabaa fi ammaas fiinxaan baasaan amantii teenyaa san irratti , ija teenya haa dhaabnuu ! Inni , kan gammachuu isa dura jirtuuf jecha , sablina fannoo irratti irra gahu odoo humaattuu hin lakkaawin , obsee du'ee ti , mirga harka arshii Rabbii tiin taa'e .
58012003	Isin dadhabdanii hamileen akka isin hin caphne , Yesuusuma , kan mormii akkasii warri hamoon isa irraan gayan , obsaan dandaye san yaadadhaa !
58012004	Dilii dhaan qabsoo qabuun teeysan , amma illee taanaan hanga dhiiga keeysan dhangalaasuu bira geeysan takka hin geenye .
58012005	Qoowlii nama jajjabeeysitu , tan Rabbi akka ilmaanitti isinittiin dubbate san ni irraanfattanii ? Inni , “ Yaa ilma koo ! Gooytaan si ibraanuuf wayta si adabu , sablatti hin ilaalin ; adabee wayta si qaceelchuus , qalbiin si hin caphin !
58012006	Gooytaan namuma jaalatu ibraanuuf adaba , nama akka ilmaatti fudhatuus ni garafa ” jedha .
58012007	Isiniis fitinama ibraanaa kana obsaan dandayaa ! Rabbiis akka ilmaanitti isin lakkaawa ; ilmi abbaan isaa isa hin ibraanne , kamtu jira ree ?
58012008	Adaba namayyuu , ibraanamuuf arkatan odoo hin arkatin yoo haftan ammoo , isin ilmaan we'ela malee , ilmaan halaalii miti .
58012009	Tana malees , abboottan keenya kanneen nu adabaniif , ibraana isaanii tiif kabajaa dha qabnaafi ; irrattuu Abbaa Ruuhaanii keenyaaf , hammam irra caalatti ajajamnee jiraachuu dha qabna ree ?
58012010	Abboottan keenya , wayta gabaabduuf gaarii akka isaanitti fakkaatetti nu adabu ; Rabbi ammoo caalatti nu fayyadee akka qulqullummaa isaa keeysaa qooda qabaannuuf nu adaba .
58012011	Adabni ibraanuuf kannamu wayta saniif , nama laaleeysa malee , kan nama gammachiisu hin fakkaatu ; haa tahu malee , booddee warra itti baraniif faaydaa dha godhaafi ; faaydaan suniis tan nagayaa tii fi tan qaceelinaa ti taati .
58012012	Kanaaf jecha , harka keeysan da'iifaa fi jilba keeysan dadhabaas jajjabeeysaa !
58012013	Xurree miila keeysaniin irra deemtan wal qixxeeyfadhaa ; hogguus miilli naafni ni fayya malee , itti hin sharafu .
58012014	Namoota hundumaan wajjiin nagayaan jiraadhaa , qulqullummatti jiraachuufiis yaalaa ! Qulqullummaan maleetti namni tokko illeenuu Gooftaa arkuu hin dandayu .
58012015	Isin keeysaa namni tokko illeen ni'imaa Rabbii irraa akka hin hoongooyne , ammaas hiddi hadhaawaan fiilee , rakkina kaasuun nama hedduu faaluus akka hin jiraanne , fardeeyfadhaa eegaa !
58012016	Namni tokko illee nuu , akka Esaawutti kan mirga angafummaa isaa dhihana tokkotti gurguree , amantii dhabee najisummatti jiraatuu hin tahin !
58012017	Booddee ammoo Esaawu , eeyba fudhachuuf wayta barbaade , akka irraa hoongeeyfame ni beeytu ; deebisee arkachuuf booyu illee ammoo , gocha dabre san jijjiiruu hin dandeenye .
58012018	Isin , gaara harkaan qabachuun dandayamu , ibidda bobawu , aarri gurraachi , dukkantinii fi , hobombolottiiniis jiran irra hin geenye .
58012019	Isin sagalee garritti , sagalee guddoo dubbattuttiis hin dhihaanne ; wayta sagaleen tun dhagayamtees , warri dhagayan sagaleen tun akka deebitee isaanitti hin dubbanne kadhatan .
58012020	Ajajni , “ Horiin illeen yoo gaara san tuqan , dhagaa dhaan rukutamanii haa du'anii ! ” jedhu san , waan isaanitti ulfaateef jecha , ba'aa isaa hin dandeenye .
58012021	Haalli achitti arkame suniis , hedduu sodaachisaa waan taheef jecha , Museen illeen , “ Hedduu sodaadhee tiin holladhe ” jedhe .
58012022	Haa tahu malee , gara gaara Xiyoon , magaalaa Rabbii Jiraataa dhaa , gara Yerusaaleem samii irraa , tuuta maleeykoota kumaatamaa kan gammachuu qabu bira gahuu keeysani .
58012023	Gara kora waldaya angafoota warra maqaan isaanii samii irratti barreeyfamee , gara Rabbi daanyaa namoota hundumaa , gara lubbuu warra qaceelotaa kanneen fiinxaan bahanii bira gahuu keeysani .
58012024	Gara Yesuus , araar-qaboo Rabbii fi namoota jiddutti irbuu haaraya dhaabee , gara dhiiga facaafamee , kan dhiiga Abeel irra waan caalu dubbatuu biraas gahuu keeysani .
58012025	Ammaas , kan dubbachaa jiru kana jalaa akka hin dinne if eeggadhaa ! Warri wayta Rabbi ergaa biyya addunyaa tana irratti isaanitti hime didan san , isa jalaa bahuu yoo hin dandayin , nutiis isa kan samii irraa nutti dubbatu irraa kan achi garagalluu yoo taane , isa jalaa bahuun caalatti irra nu dhiba .
58012026	Wayta duraa san soowtiin Rabbii lafa sossooftee ti turte ; ammaan tana ammoo akka inni dubbatetti , “ Ammaas wayta takka lafa sossoosuu qofa odoo hin tahin , samii dhaas niin sossoosa ” jedhee if dura himee ti jira .
58012027	“ Ammaas hoggu takka ” jechuun , wanni raafamuu hin dandeenye hafee akka jiraatuuf , wanni uumame hundinuu raafamee bakkaa darbamuu isaa ti mullisa .
58012028	Eegasuu , nuti mootummaa raafamuu hin dandeenye waan qabnuuf jecha , koottaa mee warra hamdeeyfatu taanee , sodaa Rabbii tii fi kabajaas isaaf qabaannee , ibaadaa isa duratti fudhatama qabdu haa dhiheeysinuu !
58012029	Rabbiin keenya , bar ibidda dam nama godhuu .
58013001	Akka obboleeyyanitti wal jaalachuu keeysan itti furaa !
58013002	Keeysummoota qeebaluus hin dagatinaa ! Akkana godhuu dhaan , namoonni odoo hin beekin , maleeykoota Rabbii simatanii ti jiru .
58013003	Akka waan isin , isaaniin wajjiin mana hidhaa keeysa jirtaniitti , warra hidhaman yaadadhaa ! Akka waan isin isaaniin wajjiin cinqamaa jirtanitti , warra cinqii keeysa jiraniis yaadadhaa !
58013004	Fuudhaa fi heerumni hunduma biratti ulfina-qabeeysa tahuu dha qaba , sireen isaanii tiis hin najifamin ! Rabbi warra zinaa godhuu fi warra ejjituu itti firdii godhuufi taa'a .
58013005	Horitti bololuu irraa if xaaharaa ! Waan arkattaniin “ Nu gaha ” jedhaa ! Rabbi , “ Ani gonkumaa si hin hoongeeysu ! Siis hin darbu ! ” jedhee ti jira .
58013006	Kanaaf jecha amantaa dhaan , “ Gooftaan gargaaraa kiyya , ani humaa hin sodaadhu ; namni maal na godhuu dha dandaya ? ” jenna .
58013007	Warra hooggantoota , kanneen Qoowlii Rabbii isin barsiisaa turan yaadadhaa ! Haala jireenya isaanii irraa firii arkamte laalaa tii amantii isaanii fudhadhaa duukaa bu'aa !
58013008	Yesuus Kiristoos , gonkumaa hin jijjiiramu ; kaleeysa taanaan , yookiin arra , ammaas bara baraafiis inni sanuma !
58013009	Reefu-dhuftee , qaraatii adda addaa hundumaan hin gowwoomfaminaa ! Nyaata hoodaa nyaachuun , warra nyaatuuf humaa waan hin fayyadneef jecha , isaa mannaa , qalbiin teenya ni'imaa Rabbii tiin yoo jabina arkatte gaarii dha .
58013010	Nuti , bakka aarsaa dhaa , kan warri daasa san keeysa kaadaman irraa nyaachuun hin kannaminiif qabna .
58013011	Angafni lubootaa , dhiiga horii aarsaaf qalamanii , aarsaa dilii tiif , gara bakka hundumaa irra caalaa qulqulluu tahe sanitti ol galcha ; foon horii sanii guutumatti ammoo , bakka qubataa keeysaa gadi baafamee ti gubama .
58013012	Yesuusiis akkasumatti , dhiiga isaa tiin ummata qulqulleeysuuf jecha , karra magaalaa duubatti dararame .
58013013	Eegasuu koottaa , nuti arraba isa irra gahe baadhannee , bakka qubataa duubatti isatti haa dheeynuu !
58013014	Nuti magaalattii dhufa jirtu eegganna malee , biyya addunyaa tana irraa magaalaa itti waarru hin qabnu .
58013015	Koottaa , karaa Kiristoosiin odoo gargar hin kutin , aarsaa galataa ti Rabbiif dhiheeysinaa ! Kuniis , inni Gooytaa tahuu isaa ragaa afaaniin beeysisuu dhaan hamdii galchinuu dha .
58013016	Waan gaarii dalaguu fi waan qabdaniis warra kaaniin gahuu hin irraanfatinaa ! Rabbi aarsaa akkasii tanatti gammada .
58013017	Hooggantoota keeysaniif ajajamaa , waan isaan isin ajajaniis godhaa ! Isaan lubbuu teeysan eeguuf itti gaafatamummaa dha qaban ; kanaaf hojii isaanii irratti isaan gammachiisaa malee , hin naasisinaa ! Akkana tahuu baanaan , humaatuu isin gargaaruu hin dandayan .
58013018	Nuti haala hundumaanuu , jireenya qaceelaa jiraachuuf , xalalii xaliilaa fi amantaa guutuu mirkaniin waan qabnuuf jecha , isiniis numaaf kadhadhaa !
58013019	Keeysumaa huu , ani dafee akkaan isiniif deebi'u , jabeeysitanii akka kadhattaniin isin gorsa !
58013020	Kunoo , Rabbi Abbaan nagaya kannu , dhiiga irbuu abad saniin , Gooftaa keenya Yesuus , tiiysituu hoolotaa guddicha , warra du'an keeysaa deebisee fidee ti jira .
58013021	Innummaan waan isa gammachiisu Yesuus Kiristoosiin nu keeysatti hojjachuu dhaan , fedhii isaa akka gootaniif , waan gaarii hundumaan isin haa qopheeysu ! Yesuus Kiristoosiif ulfinni bara baraaf haa tahu ! Aammiin .
58013022	Yaa obboleeyyan kiyya ! Ergaa tana gabaabsee isinuma jajjabeeysuufiin katabe ; waaniin isin gorsees obsaan akka gaaritti akka hubattaniin isin kadhadha !
58013023	Obboleeysi keenya Ximotewoosiis , hidhaa keeysaa gadi dhiifamuu isaa beekaa ! Inni dafee yoo dhufe , aniis isin laaluuf dafee tiin isumaan wajjiiniin dhufa .
58013024	Warra hooggantoota keeysan hundumatti , warra amantoota hundumattis , nagaya keenya nuuf himaa ! Obboleeyyan biyya Ixaaliyaa tii dhufaniis nagaya isiniif dhaamu .
58013025	Ni'imaan Rabbii , hunduma keeysanii wajjiin haa taatu !
59001001	Ani Yaaqoob , kaadamaa Rabbii tii fi ammaas kan Gooftaa Yesuus Kiristoos , gosa kudha lamaanuu keeysaa warra biyya ambaa keeysa faca'anii jiraniif ergaa tana barreeysuu kiyya . Nagaya kiyyaas isiniifiin dhiheeysa .
59001002	Yaa obboleeyyan koo ! Fitinaan adda addaa wayta isin irra geeysu , gammachuu guutuun fudhadhaa !
59001003	Amantiin teeysan fitinamtee laalamuun isii , obsaan dandayuu akka fidu ni beeytan .
59001004	Isin warra raawwattanii fiinxaan baatan , warra illaa fi irrina takka illee hin qabne akka taataniif , hanga xumuraatti odoo hin rooraane obsaan dhaabbadhaa !
59001005	Isin keeysaa , namni hikmaan itti irratte yoo jiraate , Rabbi kan nama hundumaa fuu , nyaara odoo namatti hin guurre , arjummaa dhaan kannu san ni kannaafii , haa kadhatuu .
59001006	Ammoo , odoo hin mamin amantii dhaan haa kadhatuu ; namni mamu akka bishaan bahar kan bubbee dhaan asii fi achi wal darbaa oofamuu ti .
59001007	Namni akkasitti mamu , Gooftaa biraa waa niin arkadha jedhee hin eeggatin !
59001008	Namni akkasii kun , gara-lammii dhaa , bakka takkattiis hin sabatu .
59001009	Kiristaanni miskiinummaan gadi qabame , Rabbi duratti ol qabamuu isaa tiin if haa dhaadatu !
59001010	Namni taajirri niis ammaas gadi qabamee , akkuma daraaraa meeyra citaatti dhabama .
59001011	Aduun baatee oowwa isii finiinaan citaa ni xoollaysiti , daraaraa isaa tiis ni harca'a . Miidhagummaan daraaraa sanii tiis ni bada . Namni taajirri niis akkasuma , leeccalluma odoo naaneeysuu ti dhabama .
59001012	Namni fitinaa isatti dhuftu obsaan dandaye eeybifama ! Fitinamee eega ilaalame booddee , Rabbi warra isa jaalataniif gonfoo jireenyaa tan inni abdachiise arkachuuf taa'a .
59001013	Namni wayta fitinamu , fitinaan tun Rabbi biraa anatti dhufte hin jedhin ! Rabbi hammeenyaan fitinamuu hin dandayu , ifiifiis nama tokko illee waan hamaan hin fitinu .
59001014	Ammoo , namayyuu kajeellaa hamtuu isaa tiin achi harkifamee wayta itti qalbisu fitinama .
59001015	Kajeellaan hamtuun ulfooytee ti dilii dhalti ; diliiniis eega guddattee bakka geeyse du'a dhalti .
59001016	Yaa obboleeyyan koo jaalatamoo , hin gowwoomfaminaa !
59001017	Kannaan gaariin hundinuu , kannaan guutuun illaa hin qabne hundi niis Abbaa ifaa biraa , ol samii irraa dhufu ; Abbaa ifaa bira , akka gaaddisa nannaannawutti jijjiiramuun hin jiru .
59001018	Nuti uumama isaa hundumaaf angafa akka taanuuf , Rabbi akka fedhii isaatti qoowlii dhugaa tiin nu dhalche .
59001019	Yaa obboleeyyan koo jaalatamoo , dubbii tana hubadhaa ! Namni hundinuu dhagayutti haa jerjeru , dubbachutti ammoo haa dhibaawuu , ammaas dafee aaru irraa suuta haa deemuu !
59001020	Aarri namaa waan qaceelaa Rabbi fedhu fiduu hin dandayu .
59001021	Kanaaf jecha , waan najisa tahe , amala hamaa hundumaa if irraa fageeysaa ! Qoowlii lubbuu teeysan najaa baasuu dandeeysu , tan Rabbi qalbii teeysan keeysa kaaye san , damboobummaan fudhadhaa !
59001022	Warra qoowlii hojii irra oolchan tahaa malee , warra dhagayuu qofaan if gowwoomsan hin tahinaa !
59001023	Namni qoowlii dhagayee , ammoo hojii irra hin oolchine , akka nama fuula isaa daawwitii keeysatti laalee akkuma jirutti if arkee ti .
59001024	If laalee eega deemee booddee , hogguusuma waan fakkaatu akka nama if irraanfatuu ti .
59001025	Namtichi , seera irrina hin qabne , seera bilisa nama baasu keeysa gadi seenee ilaalu , ammaas kan itti fufeetuma qalbii godhu , kan waan dhagayees odoo hin irraanfatin hojii irra oolchu , waanuma dalaguttuu eeybifamaa dha taha .
59001026	Namni “ Rabbiin ibaada ” jedhu , kan arraba isaatti ammoo cancala hin godhin , ifuma gowwoomsa malee , ibaadaan isaa gatii hin qabdu .
59001027	Amantiin qulqulluun tan Rabbi Abbaan keenya akka xaliila huuba hin qabnetti fudhatu , yatiimaa fi gursummeeytoota rakkoo keeysa jiran gargaaruu fi , hammeenya addunyaa irraa tiiniis gaddaafamuu irraa if eeguu dha .
59002001	Yaa obboleeyyan koo ! Isin warri Gooftaa keenya Yesuus Kiristoos , Gooftaa ulfinaatti amantan , nama wal hin caalchisinaa !
59002002	Fakkeenyaaf , namtichi sooreeysi tokko kan hamartii ziqeeyaa kaayatee , uffata gaariis uffate , gara wal-gahii teeysanitti dhufa haa jennuu ; akkasumatti ammaas namtichi hiyyeeysi tokko kan huccuu bututtuu uffatees ni dhufa .
59002003	Isin namticha uffata gaarii uffate san irra kabajuun , “ Ati kursii gaarii tana irra taa'i ! ” jettanii ti , namticha hiyyeeysa saniin ammoo , “ Ati achi dhaabbadhu , yookiin asuma miillan kiyya cinaan taa'i ! ” ni jettu taha .
59002004	Akkana taanaan , isin ifuma jiddutti warra nama wal irra caalchisu , ammaas daanyoota yaada hamaan firdii godhu tahuu keeysanii mitii ree ?
59002005	Yaa obboleeyyan koo jaalatamoo , dhaggeeyfadhaa ! Rabbi warra miskiinoota addunyaa tanaa , akka amantiin sooreysa tahanii , ammaas mootummaa inni warra isa jaalatan abdachiise akka arkataniif , kan isaan filee mitii ?
59002006	Isin ammoo nama hiyyeeysaaf ulfina ni waakkattan ; warri isin cunqursan , kanneen gara firdiittiis isin harkisan , warruma sooreyyii dhaa mitii ?
59002007	Warri maqaa kiristaanummaa keeysan gaarii itti yaamamtaniis , warri qoosaa dhaan sakkabu isaanumaa mitii ree ?
59002008	Seera mootummaa Rabbii kan Barreeyfama Qulqulluu keeysatti , “ Ollaa kee akka mataa keetitti jaaladhu ! ” kan jedhu san yoo raawwattan , waan gaarii dha dalaydan .
59002009	Isin ammoo , warra nama wal caalchisu yoo taatan , dilii dha gootu ; seerri niis , seera caphsuu keeysanitti isin yakka .
59002010	Namticha seera hundumaa eegee , ammoo tokkuma qofa keeysaa caphse , akkuma waan hunduma isaanii caphsetti yakki itti murama .
59002011	Inni , “ Hin ejjin , zinaa hin godhin ! ” jedhees , inni isuma “ Hin ajjeesin ! ” jedhe san waan taheef , ati yoo ejjuu yookiin zinaa godhuu baatte illee , ammoo yoo nama ajjeefte , nama seera caphse taatee ti jirta .
59002012	Akka warra seera bilisummaa kannuun ilaalamanii , firdii arkachuuf deemanitti dubbadhaa , hojjadhaasi !
59002013	Nama rahamata namaaf hin qabne irratti , rahamataan maleetti firdiin itti faradamti ; rahamatni bar firdii irraa olii .
59002014	Yaa obboleeyyan koo ! Namtichi tokko , “ Ani amantiin qaba ” jedhee , ammoo hojii gaarii tan amantii isaa ittiin mullisu , yoo qabaachuu baate , faayduma maali qabaafi ? Amantiin tan akka inni niin qaba jedhuu san , isa najaa baasuu ni dandeeysii ?
59002015	Fakkeenyaaf , obboleeysa , yookiin obboleeytii takka daaranii , ammaas nyaata guyyuu isaan barbaachisuus warra dhabanii tu jira haa jennuu .
59002016	Isin keeysaa tokko ammoo , waan namummaa isaanii tiif isaan barbaachisu odoo hin kanniniif , “ Nagayaan deemaa , isiniif haa oowu , akka gaaritti nyaadhaa quufaas ! ” yoo isaaniin jedhe , faayduma maali kannaafi ree ?
59002017	Amantiiniis akkasumatti , hojii gaarii dhaan mullifamuu baannaan , amantiin sun matummaan isii tuu duutuu dha .
59002018	Namtichi tokko , “ Ati amantii dha qabda , ani ammoo hojii gaarii dhaan qaba ” yoo jedhe , eegasuu “ Amantii tee hojii gaariin maleetti ana agarsiisi ; ammaas aniis hojii tiyyaaniin amantii tiyya si agarsiisa ” jechuu niin dandaya .
59002019	Rabbiin tokko akka jiru ati ni amantaa mitii ? Gaari ! Jinniini illeen , akka Rabbiin tokko tahe bar ni amanuu , ni hoollatu ille .
59002020	Ati yaa gowwaa ! Amantiin hojii gaariin maleetti faaydaa akka hin qabne , ragaa amansiisaa tahe arkachuu barbaaddee ?
59002021	Abbaan keenya Abrahaam ilma isaa Yisihaaq , bakka aarsaa irratti wayta dhiheeyse , hojii isaa tiinii mitii kan qaceelatti lakkaawameen ?
59002022	Kana keeysatti amantiin isaa tii fi hojiin isaa gaariin wajjiin hojjachaa akka turan , amantiin isaa tiis hojii dhaan akka raawwatamte ni agartu .
59002023	Wanni Kitaaba keeysatti , “ Abrahaam Rabbitti amane , amanuun isaa tiis qaceelummatti lakkaawamteefi ” jettu san ni raawwatamte ; akkasitti Abrahaam jaalallee Rabbii jedhamee yaamame .
59002024	Eegasuu kunoo , namni amantuma qofaan odoo hin tahin , hojii gaarii dhaan qaceelatti akka lakkaawamu ni agartu .
59002025	Akkasumatti Rahaab , dubartiin ejjituun saniis , wayta warra basaasa Israa'el kanneen ergamanii dhufan san ol galchitee , ammaas karaa biraa tiin akka bahan goote , hojii gaarii dhaan qaceeltutti lakkaawamtee turte mitii ree ?
59002026	Akkuma jasadni lubbuun maleetti du'aa tahe , akkasumatti amantiiniis hojii gaariin maleetti duutuu dha .
59003001	Yaa obboleeyyan koo , hedduun keeysan barsiisota tahuuf if hin dhibinaa ! Nuti warri barsiisota taane , warra kaan irra caalaa firdiin akka nu irratti jabaattu ni beeytan .
59003002	Hundi keenyaa huu wayta hedduu ni dogoggorra ; namni waan ifii dubbatutti gonkumaa hin dogongorre , inni kan qaama isaa guutuu ibraanuu dandayate , nama qulqulluu aslii dha .
59003003	Fardi akka nuuf ajajamuuf afaan isaatti cancala yoo keenye , qaama isaa guutuu luugamtichaan qabnee , gara barbaanne geeysina .
59003004	Mee markaba laalaa ! Markabni hammana guddaa kan qilleensa jabaan oofamu kun , mazawwirii xiqqoo takkaan gara namni isa oofuu barbaadetti geeyfama .
59003005	Arrabni niis akkasumatti dhagnoota qaamaa keeysaa xiqqaa dha ; haa tahu malee , hedduu dhaadachuu dha dandaya . Qaanqeen ibiddaa takka bosona guddoo dam godhuu akka dandeeysu hubadhaa !
59003006	Arrabni ibidda , arrabni dhagna qaama namaa hunduma keeysaa huu hamaan isa , qaama namaa hundumaa huu faalee , haala akeeka jireenya isaa hundumaa ibidda itti qabsiisa , ibiddi azaabaa tiis isumattuu ni qabata .
59003007	Banii Aadam bineensa keeysaa , shimbirroota , makluuqa lafa irra munyuuqan , bineensa bishaan keeysa jiraataniis leenjisuu ni dandaya , leenjisee ti jiraasi .
59003008	Ammoo , namni arraba leenjisuu dandayu hin jiru ; inni hammeenya fatraa hin qabne , kan summii nama ajjeeftuun guutamee .
59003009	Arrabaan maqaa Rabbii Abbaaf shukrii dha galchina ; ammaas arrabuma kanaan nama bifa Rabbitti uumamees ni abaarra .
59003010	Afaanuma tokko keeysaa eeybitinii fi abaarsi bahu , yaa obboleeyyan koo , kun akkas tahuun irra hin jiru .
59003011	Madda tokko keeysaa bishaan mi'aawaanii fi hadhaawaan yaa'uu ni dandayuu ree ?
59003012	Yaa obboleeyyan koo ! Mukni habruu dhaa , firii ejersaa , mukni inabaa tiis firii habruu dhaa , godhachuu ni dandayuu ree ? Akkasumatti ammaas , maddi horaa tokkoos bishaan mi'aawaa yaasuu hin dandayu .
59003013	Isin keeysaa namni hikmaa qabu , hubataaniis , eenyu ? Inni jireenya isaa gaarii dhaanii fi hojii hikmaa tiin , ammaas damboobummaa dalagamteen isaan haa mullisuu !
59003014	Garaa keeysan keeysatti hinaaffaa hadhooytuu fi , fedha ifittummaa tiis yoo qabaattan ammoo , akka waan hikmaa qabdanitti kijibaan hin dhaadatinaa !
59003015	Hikmaan akkasii tun tan addunyaa irraa ti , tan yaada jasadaa ti , tan ruuhaa hamaa ti malee , tan samii irraa buutee miti .
59003016	Bakka hinaaffaanii fi ifittummaan jiran , ammaas sirna dhabummaanii fi hammeenyi hundi niis ni jiran .
59003017	Hikmaan samii irraa ammoo , hundumaa dura xaliila , ammaas nagaya-qabeeytii , gara-laafoo dha , eemaramaa dha , rahamata-qabeeytii , firii hojii gaarii tan qabdu , tan nama wal hin caalchifne , tan kijiba hin qabneesi .
59003018	Warri araarsu , kanneen shanyii nagayaa facaasan , oomisha qaceelummaa ti haammatu .
59004001	Walitti duuluu fi wal loluus maaltu isin jidduu naqe ? Si'oo jasada dhagna qaama keeysanii keeysatti wal loluu tu , kanneen kaasaa mitii ?
59004002	Wahi kajeeltu , ammoo waan san hin arkattan ; nama ajjeeftu , jabeeysitanii tiis ni kajeeltu , ammoo waan barbaaddan san hin arkattan . Wal loltu , ammaas walitti duultu , ammoo , Rabbi akka isiniif kannuuf , waan isa hin kadhatiniif jecha arkachuu hin dandeeysan .
59004003	Wayta kadhattan illee , xalalii jalloon , waanuma ifii keeysaniif ittiin bashannantan , waan kadhattaniif jecha , hin arkattan .
59004004	Isin yaa ummata garagaggaloo ! Biyya addunyaa dhaa saahibuun diina Rabbii akka nama godhu hin beeytanii ? Namni saahiba biyya addunyaa tahuu barbaadu , diina Rabbii ti if godha .
59004005	Yookiin Kitaabni , “ Rabbi , ruuhaan inni nu keeysa kaaye kan hinaaffaa qabu ” wayta jedhu , sababaan maletti waan dubbatu isinitti ni fakkaataa ?
59004006	Akka Kitaabni jedhutti , ni'imaan inni kannuu tu irra caala . Kanaaf , “ Rabbi warra dhaytaawootaan ni morma , warra damboobaniif ammoo ni'imaa ni kanna ” jedha .
59004007	Eegasuu harka Rabbii jala if galchaa tii ; Sheeyxaanaan ammoo mormaa ! Inni niis isin dhiisee ti dheeysa .
59004008	Gara Rabbii dhihaadhaa , inni niis gara keeysan ni dhihaata . Isin warri dilaawoonni , harka keeysan qulqulleeyfadhaa . Isin warri waswaastan , qalbii teeysan xaliileeyfadhaa !
59004009	Warra hedduu gadditan tahaa , waywaadhaa booyaa ! Kofli keeysan booyatti , gammachuun teeysaniis naasutti haa jijjiiramu !
59004010	Gooftaa duratti gad if qabaa damboobaa , inni niis ol isin qaba .
59004011	Yaa obboleeyyan koo ! Maqaa wal hin balleeysinaa ! Namni obboleeysa isaa irratti hamtuu dubbatu , yookiin isatti firdii godhu , seeraani morma , ammaas seera irratti firdii godhaasi . Eegaa , wayta seera irratti firdii gootan , seericha eeguun keeysan hafee , seeruma irrattuu firdii godhuuf tetteeysu jechu .
59004012	Inni seera tumuu fi kan firdii kannuus tokkuma ; isuma kan eewaluu tu ammaas dhabamsiisuus dandaya ; ati ammoo eenyuma taatee ti , kan ollaa kee ti irratti firdii gootu ?
59004013	Isin , “ Arra yookiin boru magaalaa abalu jedhamtu dheeynee ti , bara tokko achi teenyee , daldaallee ti faaydaa arganna ” waara jettaniif , waaniin isinitti himuun qaba .
59004014	Isin waan boru tahuuf deemu , jireenyi keeysaniis boru akkam akka tahu hin beeytan ; isin akka hurree wayta gabaabduuf mullattee deebitee dhabamtuu ti .
59004015	Akkanaa mannaa , “ Yoo Rabbi jedhe jiraannee ti , kana yookiin kaaniis ni goona ” jechuu tu isin irra jira .
59004016	Amma ammoo isin kordiidummaan if dhaadachaa jirtu ; if dhaadachuun akkasii hundinuu hamaa dha .
59004017	Namni waan gaarii hojjachuun isa irra jiru beeku , kan ammoo waan gaarii san hin hojjanne , dilii dha itti taha .
59005001	Isin warri sooreeyyiin , amma cinqama isinitti dhufaa jiruuf booyaa tii , waywaadhaasi !
59005002	Qabeenyi keeysan ni tortora ; uffanni keeysaniis bilii dhaan nyaatama .
59005003	Ziqeeyni keeysanii fi meetni keeysaniis dandaawanii ti jiru , dandoon isaanii tuniis isin irratti ragaa dha bahu , ammaas qaama keeysan akka ibiddaatti gubu ; kunoo , isin ammuma guyyoota boodaa kana keeysatti illee horuma walitti qabachaa jirtu .
59005004	Kunoo , warri isin ooyruu teeysan irraa midhaan haamsiifattanii , mindaa isaanii dhorkattan , isin irratti iyyaa ti jiru ; iyyansi warra midhaan isiniif oomishan kanaa , gurra Gooftaa hundamaa dandayuu bira gahee ti jira .
59005005	Qananii fi gammachutti lafa irra jiraattanii ti jirtu ; amma ammoo akka sangaa gabbifamee qalamuuf , guyyaa isaa eeggatuu ti if gootan .
59005006	Namoota nassabaas kanneen isiniin hin mormin irratti yakka murtanii ajjeeftanii ti jirtu .
59005007	Ammaas yaa obboleeyyan koo , hanga Gooftaan deebi'ee dhufutti obsa qabaadhaa ! Kunoo , qote-bulaan tokko hanga lafti , rooba badheeysa roobuu fi ammaas kan hagayya roobu arkatutti , obsaan dandayuu dhaan oomisha faaydaa qabu eeggata .
59005008	Isiniis akkasumatti , deebi'ee dhufuun Gooftaa waan dhihaateef jecha , obsaa , jabaadhaa , dhaabbadhaa !
59005009	Yaa obboleeyyan koo , wal irratti hin guunguminaa , yookaan isinitti faradama ; daanyichi niis kunoo balbala irra dhaabbata !
59005010	Waa'ee warra dararama keeysatti obsanii , nabiyyoota kanneen maqaa Gooytaa tiin dubbatanii san , fakkeenyaaf fudhadhaa !
59005011	Warra obsa-qabeeyyii turan san , nuti akka warra eeybifamootti isaan laalla . Iyoob akkamitti akka obse , dhageeysanii ti jirtu , waan Gooytaan dhuma irratti godhees , agartanii ti jirtu . Kuniis Gooytaan gara-laafoo fi rahamata-qabeeysa tahuu isaa ti agarsiisa .
59005012	Wanti guddoon hafte , yaa obboleeyyan kiyya , samiiniis tahe , dachiiniis , waanuma fedhee nuu taanaan numa hin kakatinaa ! Ammoo firdii jala akka hin buuneef jecha , eeyyeen teeysan , eeyyee dhugaa haa taatu , mitiin teeysaniis , mitii dhugaa haa taatu .
59005013	Isin keeysaa namni rakkinni irra gahe yoo jiraate , inni haa kadhatuu ! Namni gammadees yoo jiraate , inni faaruun hamdii haa galchuu .
59005014	Isin keeysaa namni dhukkubsate jiraa ? Inni manguddoo waldaya kiristaanaa yaamsisee , isaan maqaa Gooftaa tiin zeeta isa muudanii Rabbi haa kadhataniifii .
59005015	Kadhanni amantii dhaan godhamu kun , nama dhukkubsataa ni fayyisa ; Gooftaaniis isa ol ni kaasa , kan dilii hojjate taanaaniis oomfiin ni godhamaafi .
59005016	Eegasuu , dilii dalaydaniis walitti if himaa , akka aafihamtaniifiis Rabbi waliif kadhadhaa ! Kadhannaan nama qaceelaa dhaa humna guddoo dha qabdi , niis ni fayyaddi .
59005017	Eliyaas , namuma akka keenyaa ti ture ; kadhata isaa keeysatti , roobni akka hin roobneef wayta kadhate , bara sadihii fi ji'a jahaafi roobni biyya sanitti hin roobini .
59005018	Wayta inni deebi'ee ammaas kadhate , samiin rooba ni kannite , lafti niis midhaan ni baafte .
59005019	Yaa obboleeyyan koo ! Isin keeysaa namni tokko , karaa dhugaa irraa yoo maqe , namni biraa kan isa deebisee fidu jiraachuu tu irra jira .
59005020	Tana yaadadhaa ! Namtichi nama dilaawaa tokko karaa jallaa isaa irraa deebise , lubbuu namticha sanii du'a irraa akka eewalee fi , ammaas danuu dilii tiis akka hagoogamu godha .
60001001	Ana Phexiroos , ergamaan Yesuus Kiristoos tu , xalayaa tana isiniif barreeysuu kiyya . Haa gahu gara warra Rabbiin filatamanii , kanneen biyyaa baafamanii gara kutaalee biyya Phonxositti , Galaatiyaatti , Qaphadooqiyaatti , Asiyaatti akkasumatti ammaas Bitiiniyaatti faca'anii jiraniif .
60001002	Isin akka akeeka Rabbii Abbaatti filatamtanii , Yesuus Kiristoosiif ajajamuuf , dhiiyni isaa isinitti facaafamee Ruuhal Qudusiin qulqulleeyfamtanii ti jirtu . Ni'imaanii fi nagayni niis isiniif haa hoddomaatan !
60001003	Rabbi , Abbaa Gooftaa keenyaa Yesuus Kiristoosiif , galanni haa tahu ! Inni araara isaa guddaa dhaan , warra du'an keeysaa ka'uu Yesuus Kiristoosiin , abdii jiraattuu keeysatti haarayatti dhalachuu nuuf kannee ti jira .
60001004	Kanaas , dhaalmaya gonkumaa hin badne , kan xurii hin qabne , kaniis hin moofooyne , samii keeysa isiniif ol kaayee ti jira .
60001005	Eegaa , isin warra amantiin najaata bara booddeetti mullachuuf jecha qophaawee taa'u saniif , humna Rabbii tiin eegamtanii ti jiraattaniifi .
60001006	Amma wayta gabaabduuf fitinaa adda addaa tiin naasifamuun keeysan , kan hin hafne yoo tahe illee , kun waanuma isin hedduu itti gammadduu qabdani .
60001007	Ziqeeyni badu illeen ibiddaani fitinama ; amantiin teeysan tan ziqeeya irra caalaa gatii qabdu ammoo , guyyaa Yesuus Kiristoos itti mullachuuf deemu sanitti faarfamtee , guddinaa fi ulfina akka arkattuufi fitinamtee ni ilaalamti .
60001008	Isin , isa mullachuuf deemu san yoo arkuu baattan illee , ni jaalattu ; ammumaaf yoo isa arkuu baattaniis , isatti ni amantu ; akkasumatti ammaas gammachuu tana hin jedhamne , tan durrii ulfina guddaa qabduun ililchitu .
60001009	Najaata lubbuu teeysanii , kan akeeka amantii teeysanii tahe saniis ni arkattu .
60001010	Nabiyyoonni , warri waa'ee ni'imaa isiniif kannamuu sanii raajii dubbatan , najaata kana keeysa barachuuf fardeeyfatanii ti xiinxalan .
60001011	Isaan , waa'ee dararama Kiristoos irra gahuu , waa'ee ulfina booddee isaaf dhufuuf deemuu , duraan dursanii wayta dubbatan , Ruuhaan Kiristoos kan isaan keeysa ture , gara nama kamitti yookiin wayta tam akka inni agarsiisaa ture xiinxalan .
60001012	Wanti isaan hojjachaa turaniis , mataa isaanii tiif odoo hin tahin , isiniif akka ture mullifamee ti jira . Kuniis Ruuhal Qudus samii irraa ergameen , amma karaa warra wangeela lallabuu tiin isinitti himame ; waan kana maleeykoonni Rabbii ti illeen , keeysa seenanii laaluu ni hawwu turan .
60001013	Kanaaf qalbii dhaan dalaguuf qophaawoo tahaa , dammaqaa tii abdii teeysan guutummatti , ni'imaa wayta Yesuus Kiristoos mullatu sanitti isiniif kannamu irra kaayadhaa !
60001014	Akka joollee eemaramtuu tahaa malee , si'oo jasadaa tan bara wallaalummaa keeysanii saniin hin fuudhaminaa !
60001015	Rabbiin isin yaame qulqulluu akkuma tahe , isiniis waanuma gootan hundumatti qulqulloota tahaa !
60001016	Inni Barreeyfama Qulqullaawaa keeysatti , “ Ani qulqulluu waaniin taheef , isiniis qulqulloota tahaa ! ” jedhee ti jira .
60001017	Rabbi , kan nama odoo wal hin caalchifne , adduma addaan akka hojii isaatti firdii itti godhu san “ Abbaa ” jettanii warra yaamtan yoo taatan , eegasuu umrii teeysan guutuu , hanga biyyaa baatanii baqatummaan jiraattan hundaa huu isa sodaa dhaan jiraadhaa .
60001018	Akka jireenya abbootii teeysan irraa isinitti dabre , kan faaydaa hin qabne san jalaa , gumaa maaliin eewalamtanii akka baafamtaniis numa beeytu ; waan akka meetaa tii fi ziqeeyaa kanneen badaniin hin turre .
60001019	Ammoo dhiiga Kiristoos gati-qabeeysaan , kan akka hoolaa aarsaa illaas ammaas irrinaas hin qabneeni furamtan .
60001020	Inni , uumamuu biyya addunyaa dura , Rabbiin herregamee , gara dhuma baraa kanatti isiniif jecha mullifame .
60001021	Karaa isaa tiin isin , Rabbi kan isa du'aa kaasee ulfinaas kanneefitti amantan ; haala kanatti amantii teeysanii fi abdii teeysaniis Rabbi irra kaayattanii ti jirtu .
60001022	Isin dhugaaf ajajamuu keeysaniin , jireenya keeysan xaliileeysitanii , amantoota obboleeyyan keeysaniis garaa xaliilaan jaalachu dandeeysan ; ammaas jaalala dhugaa tiin wal jaalachuun keeysan itti fufa !
60001023	Isin shanyii baddu irraa odoo hin tahin , shanyii hin badne irraa , Qoowlii Jiraattuu Rabbii tan bara baraa tiin , lamadaa haarayatti dhalattan .
60001024	Kanaaf Barreeyfamni Qulqulluun , “ Namni jasada uffate hundinuu akka meeyra citaa ti , ulfinni isaa hundi niis akka daraaraa citaa ti ; meeyri citaa ni xoollaqa , daraaraan isaa tiis ni harca'a .
60001025	Qoowliin Gooytaa ammoo , haftee bara baraaf ni jiraatti ” jedha ; Qoowliin tuniis , oduu gammachuu tanuma isinittuu himamte .
60002001	Eegaa hammeenya hundumaa dhiisaa ; shaaxirummaas , fakkeeysitummaas , hinaaffaas , maqaa namaa balleeysuus , waan kanneen hundumaa if irraa fageeysaa !
60002002	Akka daa'imman reefuu dhalatan aannan barbaadanitti , isiniis najaataaf ittiin guddachuuf wayta hundumaa qoowlii ruuhaanii tan shaaxirummaan keeysa hin jirreef , akka aannanitti dharra'aaf !
60002003	Isin , gaarummaa Gooftaa dhaa warra mi'eeyfattan taanaan kana numa gootu .
60002004	Gara Kiristoos koottaa ! Inni dhagaa jiraataa , kan namootaan tuffatame ; ammoo inni Rabbi biratti filatamaa ulfina qabu .
60002005	Amma isin dhagaaggee jiraatoo dha , kanneen galmi ruuhaanii ittiin ijaaramu ; isiniis ammaas luboota qulqulluu taatanii , gargaarsa Kiristoosiin , aarsaa Rabbi gammachiiftu ni dhiheeysitu !
60002006	Kitaaba keeysatti , “ Kunoo , dhagaa mataa utubaa qaceelchu isa filatamaa , gati-qabeeysaas Xiyoon keeysa niin kaaya ; kan isatti amanu ammoo hin qaanfatu ” kan jedhu barreeyfamee ti jira .
60002007	Isin warra itti amantaniif , dhagaan kun gatii guddaa dha qaba ; warra itti hin amanneef ammoo , Kitaabni akka jedhutti , “ Dhagichi , najjaaroonni tuffatan , inni dhagaa mataa utubaa qaceelchu tahe ” .
60002008	Akkasumatti ammaas , “ Inni dhagaa nama gufachiisu , siibaa nama kuffisuus tahe ” jedha ; isaan sababa qoowlichaaf ajajamuu didaniifi gufatu , kuniis isaan irratti herregamee ti ture .
60002009	Isin ammoo ummata filatamaa , luboota Rabbii mootichaa ti , saba qulqulluu , ummata handhuraa Rabbii ti taatan . Tafakkura hojii Rabbii akka labsitaniifi , dukkana keeysaa ifa isaa kan nama ajaa'ibsisu kanatti isin yaame .
60002010	Isin wayta takka , ummata Rabbii hin turre , amma ammoo ummata isaa taatanii ti jirtu ; isin araara Rabbii warra hin arkatin turtan , amma ammoo araara isaa arkattanii ti jirtu .
60002011	Yaa saahibban koo ! Isin akka warra biyya ambaattii fi akka baqattoota biyya addunyaa tana irra warri jiraattan , si'oo fedha jasadaa tan lubbuu teeysan waraantu irraa akka if qusattaniin jabeeysee isin gorsa !
60002012	Haala isin warra Rabbi hin beeyne keeysa itti jiraattan , kan hedduu if eeggannaa qabu haa tahuu ! Akkaataa kanatti , warri maqaa hamaan isin hamatan yoo jiraatan , guyyaa firdii kannuuf dhufu , isaan hojii keeysan gaarii arkanii , ulfina Rabbiif kannuu ni dandayu .
60002013	Gooftaaf jecha , warra amriin kannameef jalatti bulaa , mooticha kan hundumaa irratti amrii qabuuf ajajamaa !
60002014	Ammaas , warra biyya bulchan kanneen namoota waan jallaa hojjatan adabaniif , namoota waan qaceelaa hojjatan ammoo galateeyfatan , mooticha biraa waan ergamaniif jecha ajajamaafi !
60002015	Waan gaarii hojjachuu keeysaniin , warra gowwoota wallaalaan dubbatan , akka afaan isaan qabachiisuu dandeeysan fedhii Rabbii ti .
60002016	Akka warra bilisaatti , akka kaadamtoota Rabbitti jiraadhaa ! Ammoo bilisummaa teeysan badii hojjattan ittiin hagooguuf hin oolchinaa !
60002017	Nama hundumaa fuu , ulfina tahuuf kannaa ; obbolummaa amantootaa jabeeysaa ; Rabbi sodaadhaa ; mootichaas kabajaa !
60002018	Isin warri kaadamtoonni , gooftota keeysaniif ulfina kannuu dhaan ajaja isaanii jala bulaa ! Kanaas warruma gaggaarii fi kanneen namaaf yaadan qofaaf odoo hin tahin , warra haqaan hin dalayneefiis akkasuma godhaa !
60002019	Namni dararama haqaan maletti isa irra gahe san , fedhii Rabbii yaadachuun dandayee obse ni'imaa isaa ti arkata .
60002020	Balleeysaa teeysaniif jecha tumamtanii yoo obsitan , zajuma maali qabdu ? Gaarii dalaguu keeysaniif dararama isin irra gahu yoo obsitan ammoo , Rabbi biraa ni'imaa ni arkattu .
60002021	Isin , tana godhuuf yaamamtanii ti jirtu ; Kiristoos isiniif jecha waan dararameef , isa duukaa akka buutaniifiis fakkeenya isiniif kannee ti jira .
60002022	Barreeyfama Qulqulluu keeysatti , “ Inni dilii hin hojjanne , jecha afaan isaa keeysattiis , dharti hin arkamne ” kan jedhu jira .
60002023	Inni wayta arrabfame , deebisee hin arrabsine ; wayta dararamees , Rabbi kan firdii qaceelaa kannutti kannate malee , warra isa dararaniis hin sossodaachifne .
60002024	Nuti dilii jalaa duunee qaceelinaaf akka jiraannuuf jecha , Kiristoos dilii teenya jasada isaa tiin fannoo irratti baadhate ; madaa isaa tiin isin aafihamtan .
60002025	Isin , akka hoolota karaa irraa baddanii ti turtan , amma ammoo gara tiiysituu fi toohattuu lubbuu teeysaniititti deebitanii ti jirtu .
60003001	Akkasumatti isin beerran , abbaan warraa keeysan warra Qoowlii Rabbii hin amanne yoo tahan illee , isin isaanitti dubbachuu dhaan maleetti haaluma gaarii niitii isaanii tiin gara amantitti dhufuun isaanii ni malaa , jaarsa keeysaniif ajajamaa !
60003002	Kuniis , wayta isaan xaliilummaa qalbii teeysanii tii fi sodaa Rabbii qabaachuu keeysan arkani taha .
60003003	Bareedni keeysan waan alaan tahe , kanneen akka naannoo dhangalaasuu fi hamashaa kukurfeeysuu , ziqeeya naqachuu fi ammaas uffata hariiraa tiin if shashalamuu tiinii miti .
60003004	Akkasii mannaa , namummaa keeysa keeysanii , amala keeysan lashii hin moofooyne , kan Rabbi durattiis gatii guddaa qabuun , tahuu tu irra jira .
60003005	Bara dur dubartoonni qulqulluun , warri abdii isaanii Rabbi irra kaayate , haala kanatti if babbareechaa , jaarsa isaanii tiif raaziyoota turan . Akkasitti isaan abbootii warraa tiif ajajamuun if faayanii ti turan .
60003006	Akkuma Saaraan jaarsa isii Abrahaamiif ajajamuuf , gooftaa kiyya jettee isa yaamaa turte sanitti , gaarii dalaydanii sodaafiis karaa kannuu dhiifnaan , isinuu ammuma irraa ilmaan Saaraa tahuu keeysani .
60003007	Akkasumatti isiniis warri dhiiraa , beerran keeysaniif keeysatti laalaa , wajjiin jiraadhaa ! Isaan hammana moorgayaan cimoo tahuu dhabuu isaanii beekaa ; kannaa jireenyaa , tan tola isiniif kannamtu san waan isin wajjiin dhaalaniif jecha , kabajaaniis isaan qabaa ! Akkana taanaan , wanni kadhata keeysan ittisu hin jiru .
60003008	Xumura irratti hundi keeysanuu wal taatanii , waliifiis yaaduu dhaan wajjiin jiraadhaa ! Akka obboleeyyanitti wal jaalachaa , rahamataas qabaachaa damboobummaan jiraadhaa !
60003009	Hammeenyaaf hammeenyuma , abaarsaafiis abaarsuma deebisuu mannaa , Rabbi , eeyba isiniif kannuuf waan isin yaameef jecha , warra isin abaaru eeybisaa !
60003010	Kitaaba keeysatti , “ Namni jireenyatti gammaduu barbaadu , kan bara gaarii arkuu fedhuus , arraba isaa hamtuu dubbachuu irraa , afaan isaa tiis shaaxirummaa dhaan dubbachuu irraa haa ittisuu !
60003011	Inni , waan hamaa irraa deebi'ee , gaarii haa godhuu , nagayaas haa barbaaduu , nagaya duukaas haa bu'uu !
60003012	Ijji Gooytaa , gara warra qaceelotaa ti millatti ; gurri isaa tiis kadhata isaanii ti dhagaya ; ammaas fuulli Gooytaa , warra hamtuu hojjatan irratti , nyaara guuraa ti jira ” jedha .
60003013	Waan gaarii dalaguuf mirqaanuu keeysaniif jecha , namni isin miidhu ni jiraa ?
60003014	Waan haqa tahe dalaydanii , silaa dararamtan illee , isin warra eeybifamoo dha ! Eegaa , waan namni isin godhuus hin sodaatinaa , niis hin cinqaminaa !
60003015	Qalbii teeysan keeysatti Kiristoos Gooftummatti kabajaa . Waa'ee abdii isin keeysa jirtuu , nama gaafatee jawaaba isin irraa barbaaduuf , jawaaba quubsu deebisuuf , wayta hundumaa warra qophooytan tahaa ! Ammaas jawaabni keeysaniis kabajaa fi naamusaan haa tahu .
60003016	Xalalii xaliilummatti eegaa ! Haala kanatti namoota kanneen , isin warra Kiristoos duukaa buutanii waan gaarii hojjattan maqaa balleeysan san , if ni qaanfachiiftan .
60003017	Waan hamaa dalaydanii dararamuu mannaa , fedhii Rabbii taanaan , sababa waan gaarii godhaniif jecha dararamuu tu irra wayyaa dha .
60003018	Kiristoos ammoo gara Rabbitti isin fiduuf jecha , wayta hundumaaf hoggu takka , dilii nama hedduu tiif dararamee ti jira ; inni qaceelaan san jasada uffatee , bakka warra yakkamootaa bu'ee ti ajjeefame ; ammoo Ruuhaan jiraataa tahee ti jira .
60003019	Ruuhaa saniin deemee dhaqee ti , ruuhoota warra aakiramee amma mana hidhaa keeysa jiranitti lallabe .
60003020	Isaan ruuhoota namoota dur bara Noohii , wayta markabni tolfamu , yeroo Rabbi obsaan isaan eegaa ture san , warra isaaf ajajamuu dhabee hafe . Markaba kanaani namoonni muraasni , jechuun , lubbuu saddeetii tu bishaan keeysaa eewalame .
60003021	Kuniis akka fakkeenyaatti cuuphaa isin amma ittiin najaa baafamtan ; cuuphaan tuniis xurii qaama irraa dhiquu odoo hin tahin , du'aa ka'uu Yesuus Kiristoosiin , xalalii qaceeltuun gara Rabbii deebi'uu jechu .
60003022	Inni du'aa ka'e sun , samiitti ol bahee , harka mirgaa Rabbii tiini jira ; maleeykoonni Rabbii tii fi , humnoonni amrii qaban kanneen hawaa keeysaa tiis , harka isaa jala jiru .
60004001	Eegasuu Kiristoos namummaa jasadaa tiin eega dararame , isiniis ammaas akkuma isaatitti yaadaan akkuma nama lolaaf meeshaa hidhatee tahaa ! Namni namummaa jasadaa tiin dararamu , dilii irraa fixatee ti jira .
60004002	Eegaa inni , asii achi jireenya addunyaa irratti hafteef tana , fedha si'oo hamtuu jasadaa tiif odoo hin tahin , fedhii Rabbii irratti oolcha .
60004003	Isin kanaan dura , waanuma ummanni Rabbi hin beeyne godhuu barbaadan godhaa ti turtan , isaaniis kanneen akka mufallisummatti , kajeella hamtutti , farshaanummatti , shakarutti , hizaaba malee dhugutti , waaqayyolii tolfamaniifiis sagaduun , barri hangi akkasitti jiraattan sanuu dheeraa isiniifi gaha .
60004004	Isin amma isaaniin wajjiin , galaana jireenyaa kan ittisa hin qabneen fudhatamuu dhiisuu keeysan ni ajaa'ibu , maqaas isin balleeysu .
60004005	Isaan ammoo , waan dalagan maaliif akka dalagan , isa kan warra jiranii fi warra du'anittiis firdii godhuuf qophaawee jiru duratti , dalagaa mataa isaanii laalchisuun gabaasa kannuu tu isaan irra jira .
60004006	Kanaaf jecha warra duruun du'aniifiis qoowliin najaataa , Kiristoosiin isaaniif labsamtee ti turte ; isaan jasada keeysatti akka namaatti warra firdiin itti godhamte tahan illee , ruuhaa dhaan akka fedhii Rabbitti haa jiraataniifi .
60004007	Xumurri waan hundumaa dhihaatee ti jira ; eegaa naamusa eeggatanii , qalbii takkaan warra kadhata irratti bobbahu tahaa !
60004008	Hundumaa irra caalaa , jaalala waliif qabdan san jabeeysaa qabaa , jaalalti bar dilii hedduu dha hagooydii !
60004009	Guungumuun maleetti , wal keeysummachiisuuf hulaa banadhaa !
60004010	Namayyuu kannaa Rabbi irraa arkateen , namoota biraa ittiin haa tajaajiluu ! Aaminummaa dhaan kannaa ni'imaa Rabbii , haala adda addaatti ittiin kaadamaa !
60004011	Namni dubbatu , akka Qoowliin Rabbii jettetti haa dubbatuu ; inni waa tajaajiluus , humna Rabbi isaaf kanneen haa tajaajiluu ; Rabbiis waa hundumattuu karaa Yesuus Kiristoosiin ulfina haa arkatu ! Isaaf ulfinninii fi amriin bara baraaf haa tahan ! Aammiin .
60004012	Yaa saahibban koo jaalatamoo , fitinaa akka ibiddaatti nama gubdu keeysa dabraa jiraachuun keeysan , akka waan wanni haarayni takka isin mudattetti , ajaa'iba isinitti hin tahin !
60004013	Kiristoos ulfina isaa tiin wayta mullatu , gammaddanii akka ililchitaniif , hammuma dararama isaa irraa hirmaattan takka , isiniis hammasuma gammaddu !
60004014	Maqaa Kiristoosiif jecha yoo arrabfamtan , isin warra eeybifamoo dha ; Ruuhaan ulfinaa , Ruuhaan Rabbiitiis isin irra ni qubata .
60004015	Ammoo isin keeysaa namni tokko illeen , akka nama nama ajjeesee , yookiin hattuu , yookiin yakka biraa hojjatee , yookiin kan dubbiin nama jidduu deemu tahuu isaa tiif jecha hin dararamin !
60004016	Kiristaana tahuu isaa tiif jecha yoo dararame ammoo , tanaaf jecha hin qaanfatin ! Maqaa Kiristoosiin waan yaamameef jecha , hamdii Rabbiif haa galchuu !
60004017	Wayti firdiin itti kannamtu geeysee ti jirti ; firdiin tuniis warra mana Rabbii keeysaa irraa jalqabamti ; dura kan nuun jalqabamtu yoo taate , xumurri hiree warra wangeela Rabbii tiif ajajamuu didanii , maal haa tahu ?
60004018	Kitaaba keeysatti , “ Namni qaceelaan najaa bahuun rakkinaan yoo tahe , hireen warra Rabbi-dhablee fi dilaawoo dhaa maal tahuuf deema ree ? ” jedha .
60004019	Kanaaf jecha warri akka fedhii Rabbitti dararamaa jiran , keeyraata dalaguu dhaan Rabbi amanamaa isaan uume sanitti if haa kannanii .
60005001	Aniis akkuma keeysan manguddoo kan tahe , dararama Kiristoosiif raga-baatuu fi , ammaas ulfina mullifamuuf deemu keeysaa nama hirmaatu , manguddoota waldaya kanneen isin jidduu jiraniin gorsa .
60005002	Karra hoolotaa kanneen Rabbi tikaaf isinitti kanne san dirqamtanii odoo hin tahin , jaalalaan , akka Rabbi isin irraa barbaadutti , horitti bololuun odoo hin tahin , if kannuu dhaan egaa !
60005003	Hoolota karraa saniif fakkeenya tahuu dhaan egaa malee , warra tika keeysan jala jiran irratti gooftummaa keeysan agarsiisuuf hin dalaginaa !
60005004	Gaafa angafni tiiysitootaa san mullatutti , isiniis ammaas gonfoo ulfinaa tan hin dulloomne ni arkattu .
60005005	Akkasumatti isin warri umriin xixiqqoo taatan , manguddootaaf ajajamaa ! Hundi keeysanuu damboobummaa akkuma huccutti uffadhaa , wajjiin jiraadhaa ! Kitaaba keeysatti , “ Rabbi warra dhaytaa qabaniin ni morma , warra damboobaniif ammoo ni'imaa isaa ni kanna ” jedha .
60005006	Kanaaf , Rabbi wayta ifii barbaadetti akka ol isin qabuuf , harka isaa amri-qabeeysa kan tahe jalatti gadi if qabaa !
60005007	Inni isiniif waan yaaduuf , waan isin yaachisu hundumaa Rabbuma irratti dhiifadhaa !
60005008	Naamusa qabaadhaa , dammaqaasi ! Sheeyxaanni adawwiin keeysan , akka leencaatti aadaa , nama liqimsuu barbaacha naannawaa ti jira .
60005009	Kanaaf jecha amantitti jabaadhaa tii Sheeyxaanaan mormaa ! Obboleeyyan keeysan , warri guutummaa biyya addunyaa keeysa jiraatan , akkuma keeysan kanatti cinqamaa jiraachuu isaanii isinuu ni beeytan .
60005010	Wayta gabaabduuf eega cinqamtan booddee ammoo , Rabbiin ni'imaa hundumaa qabu , isuma kan Kiristoosiin ulfina bara baraatti isin yaame , isumaa tu bakkatti deebisee isin jaaree ti dhaaba , isin ni jajjabeeysaasi , hundee teeysaniis jabeeysee ti mirkaneeysa .
60005011	Amriin bara baraaf isaaf haa taatu ! Aammiin .
60005012	Ani , harka Silwaanos , obboleeysaan ani amanamatti fudhadhuun , ergaa gabaabduu tanaan isin jajjabeeysuuf , ammaas tun ni'imaa Rabbii aslii tahuu isii dhaa , ragaa bahuufiin isiniif katabe . Ni'imaa tanatti jabaadhaa dhaabbadhaa !
60005013	Waldayan akkuma keeysanitti filatamtee Baabiloon jirtuus , nagaya isiniif ergiti ; Maarqos , ilmi ruuhaanii kiyyaas , akkasumatti ammaas nagaya isiniif dhaama .
60005014	Jaalala obbolummaa tiin wal dhudhungachuun nagaya wal gaafadhaa ! Nagayni , isin kanneen Kiristoos taatan hundumaa fuu haa tahu !
61001001	Ani Simoon Phexiroos , kaadamaan Yesuus Kiristoosii fi ergamaas kan tahe , gara warra karaa qaceelina Rabbii keenyaa tii fi naja-baasoo keenyaa Yesuus Kiristoos , amantii ulfina-qabeeytii tan akka nuti qabnuu tana , warra arkataniif barreeysuu kiyya .
61001002	Rabbi , ammaas Gooftaa keenya Yesuus beekuu keeysaniin , ni'imaanii fi nagayni isiniif haa hoddommaatu .
61001003	Rabbi humna Rabbummaa isaa tiin , nama Rabbii tahanii jiraachuuf waan nu barbaachisu hundumaa nuuf kannee ti jira , kuniis isuma kan durrii ulfina isaattii fi gaarummaa isaatti nu yaame beekuuni taha .
61001004	Kannaa tanaan , isin turaabama sababa si'oo jasadaa biyya addunyaa tana keeysa jiru jalaa baatanii , warra zaata Rabbummaa irraa hirmaatu akka taataniif , ammaas abdiiwwan guguddoo ulfina-qabeeyyiis nuuf kannamanii ti jiru .
61001005	Sababa kanaaf jecha , amantii teeysan irratti tattaafadhaa tii gaarummaa itti dabalaa , gaarummaa irrattiis beekumsa ;
61001006	beekumsa irrattiis naamusa qabaachuu , naamusa qabaachuu irrattiis obsa qabaachuu , obsa qabaachuu irrattiis ibaadaa Rabbii qabaachuu ;
61001007	ibaadaa teeysan irrattiis obboleeyyan Ruuhaanii jaalachuu , obboleeyyan Ruuhaanii jaalachuu irrattiis namuma hundumaa jaalachuu agarsiisaa !
61001008	Waan kanneen yoo hedduu qabaattan , isaan kashlabummaa isin hanqisanii , yookiin Gooftaa keenya Yesuus Kiristoos beekutti , warra faaydaa qabu isin godhu .
61001009	Namni waan kanneen hundumaa hin qabne ammoo , nama if irraa achi hiiysee hin laalle jaamaa qarrayyoo hin qabne ; inni , dilii isaa tan dur irraa dhiqamuu huu nama irraanfate .
61001010	Kanaaf jecha yaa obboleeyyan koo , yaamamuu keeysanii fi filatamuu keeysaniis , mirkaneeysuuf irra caalatti tattaafadhaa ! Waan kanneen yoo gootan gonkumaa hin kuftan .
61001011	Akkasitti isin mootummaa bara baraa , tan Gooftaa fi naja-baasoo keenyaa Yesuus Kiristoositti galuuf , simannaa kabajaa qabdu arkachuufi teeysan .
61001012	Eegaa , isin warra waan kanneen beekuu fi ammaas warra dhugaa qabdanittiis gadi dhaabamtanii jirtan yoo taatan illee , ani hoggayyuu waan kanneen isinuma yaadachiisuu dhaan barbaada .
61001013	Jasada kiyya , kan akka daasaa kana keeysa hangaan jiru , isin yaadachiisee dammaysuun kiyya , waanuma gaari natti fakkaata .
61001014	Gooftaan keenya Yesuus Kiristoos akka ana agarsiisetti , jasadni kiyya kan akka daasaa kun , dafee buqqifamuuf akka deemu niin beeka .
61001015	Eegaan ani biyya addunyaa tana irraa gale booddee , akka waan kanneen wayta halle , yaadachuu dandeeysan godhuuf jechaan tattaafadha .
61001016	Wayta waa'ee humnaa fi dhufa Gooftaa keenyaa Yesuus Kiristoos isinitti himne , sheekkoo shaaxirummaa namaa tiin uumameen odoo hin tahin , nuti durrii ulfina isaa tiif ragaa ijaa taanee ti isinitti himne .
61001017	Inni , Rabbi Abbaa biraa kabajaa fi durrii ulfinaa wayta fudhate , sagaleen , “ Kun Ilma kiyya jaalatamaa kaniin hedduu itti gammade ” jettu takka , Gooytaa guddaa mulki-qabeeysa biraa dhuftee ti turte .
61001018	Nutuu gaara qulqulluu gubbaa irra isaa wajjiin waan turreef jecha , sagalee samii irraa isaaf dhufte tana dhageenyee ti jirra .
61001019	Ammaas , qoowliin nabiyyoonni dubbataniis , caalatti nuuf mirkanooytee ti jirti ; isiniis laalmaya keeysan yoo isii irratti xiyyeeyfattan gaari ; qoowliin isaanii tun , akka ibsaa bakka dukkanaa keeysatti ibsuutitti , hanga bariisaan jalaan diimattee , bakkalchi qalbii teeysan keeysatti bahutti ni ibsa .
61001020	Hundumaa caalatti , raajiin Barreeyfama Qulqulluu keeysaa namni tokko , akkuma yaada mataa isaatti hiikuu akka hin dandeenye , akka beeytaniin barbaada .
61001021	Raajiin dubbataman , takkaa tuu fedha namaa tiin hin taane ; ammoo namoonni Ruuhal Qudusiin geggeeyfamaa , waanuma Rabbi biraa fudhatan san dubbatanii ti jiru .
61002001	Akkuma nabiyyoonni kijibaa ummata dur keeysaa ka'anitti , akkasumatti ammaas barsiisonni kijibaa isin jidduttiis ni arkamu . Isaan barsiisa badii , kan hundee amantii dhaa diigu fidanii , Gooftaa gumaa isaanii baasee isaan eewale illee kadda'anii ti jiru ; mataa isaanii irrattiis badii hatattamaan fidaa ti jiru .
61002002	Namoonni hedduuniis , mufallisummatti jiraachuu isaanii duukaa ni bu'u ; sababa isaanii tiif jecha , karaan dhugaa tiis ni arrabfama .
61002003	Barsiisonni kanneen bololummaa isaanii tiin , sheekkoo ifii uumanii odeeysaniin , isin irraahi illee ni faaydamu ; firdiin isaanii tiis duruun isaan gubbatti rarraafamte , badiin isaanii tiis tan raftee miti .
61002004	Rabbi , maleeykoota dilii hojjataniif , odoo irra hin dabriniif , boolla dukkana azaabaa keeysatti isaan darbee , guyyaa firdii tiif akka ol kaayaman isaan godhe .
61002005	Ammaas Rabbi , biyya kaafira addunyaa duriif , odoo irra hin dabriniif , wayta galaana bishaanii biyya addunyaa irratti fide , ammoo Nohi , lallabaa qaceelinaa san , namoota biraa nama torba wajjiin isaan eewale .
61002006	Inni , magaalota Sodoomii fi Gomoraatti firdii godhee , ibiddaan daaraa isaan godhuun , warra Rabbi-dhablummaan jiraatan irratti , waan dhufuuf taa'uuf , akka fakkeenya isaan irraa arkannu godhee ti jira .
61002007	Loox , namticha qaceelaa , kan haala mufallisummaa warra seera-dhablee irratti nahe saniis ni eewale .
61002008	Namtichi qaceelaan sun , wayta isaaniin wajiin jiraachaa ture , waan arkuu fi waan dhagayuun , hojii hamtuu isaanii tiif jecha , lubbuun isaa qaceeltuun , guyyuu isa keeysatti ni cinqamti turte .
61002009	Eegaa Gooftaan , namoota Rabbiif bulan fitinaa jalaa baasuu fi , ammaas warra hamtuu dalaganiis hanga guyyaa firdiitti adaba jalatti isaan eeguus itti beeka .
61002010	Irrattuu ammoo , warra si'oo jasadaa , tan nama najistu duukaa bu'anii Mootummaa Rabbii tuffatan adabaafi ol kaaya . Isaan warra naamusa hin qabne , dhaytaawoo , warra samii keeysatti ulfina qabanuu , arrabsuuf warra hin qaanfanne .
61002011	Maleeykoonni Rabbii , warri barsiisota kijiboo kanneen irra , harka meeqa caalaa amrii fi humna qaban illeen , isaan kanneen Rabbi duratti hin kasan .
61002012	Jarreen kun , akka uumaa bineensa baa'imaa kanneen gaadamanii hillimaan qabamanii ajjeefamuuf dhalatanitti , waan isaan hubachuu hin dandeenye hundumaa huu baa'imummaani arrabsu ; isaan kanneen akkuma bineensa daggalaatti warra dirgim godhamuuf taa'u .
61002013	Darara isaan nama dararaniifiis , dararuma akkasii ti , ujuraaf fudhachuuf taa'u . Wanni isaan gammachiisu , waanuma fedha jasada isaanitti tolu guyyuma zaahiritti dalagu . Jarreen kun isiniin wajjiin dhihana nyaachuuf dhihaachuun isaanii qaani , sablinaasi ! Maaliif ? Eeyye , isaan ammuma illee , shaaxirummaa isaanii san itti furanii waan jiraniif jecha .
61002014	Isaan ija zinaan guutamte qabu , dilii dalagu irraa gad hin taa'an . Namoota amantitti bu'ura jabaa hin qabne dogongorsiisuun , hillima isaanitti galfatu ; isaan kanneen , warra shakarummatti fullahoo tahan joollee abaaramo .
61002015	Karaa qaceelaa gadi dhiisanii badanii ti jiru ; karaa Bala'aam ilmi Be'or , kan waan hamtuu hojjachuu dhaan faaydaa horii arkachuu barbaade irraas bu'anii ti jiru .
61002016	Ammoo inni balleeysaa isaa tiif jecha lolamee oofamee ti jira ; harreen silaa dubbachuu hin dandeenye illeen , sagalee namaa tiin dubbattee , maraatummaa nabiyyichaa keeysatti gadi ittiftee ti turte .
61002017	Jarreen kun akka eela bishaan hin qabnee ti , akka biitee bubbeen ooftuu ti ; bakka dukkana cilmaa tu isaaniif ol kaayamee jira .
61002018	Dubbii isaanii maalaa-yaanii fi sheekko sheekkoo hiikaa hin qabneen if dhaadatu , si'oo fedha jasada isaaniititti mufallisummattiis jiraachuu isaanii tiin , namoota reefu karaa badii irraa amantiitti deebi'aa jiran dogongorsiisanii , hillima isaaniitti galchu .
61002019	Ifii warra badiif gabroome tahanii odoo jiranii ti , warra kanneen bilisummaa dha abdachiisu ; namni taanaan , gabrichuma waan isa oggolchiisee ti .
61002020	Warri Gooftaa keenyaa fi naja-baasoo keenya Yesuus Kiristoos beekuu dhaan , eega najisa biyya addunyaa jalaa bahan booda , ammaas deebi'anii isumatti shakaalamanii yoo moohaman , xumurri jara kanaa , kan duraa irra caalaa dha hammaata .
61002021	Karaa qaceelummaa eega beekan booddee , ajaja qulqulluu isaaniif kanname san irraa garagaluu mannaa , durumaanuu odoo hin beekin silaa waan hafan taatee isaaniif irra wayyaa dha ture .
61002022	Makmaaksi , “ Sareen diddiga isitti deebiti ” akkasumatti ammaas , “ Booyyeen dhiqattee dhoqqee keeysa gangalachutti deebiti ” jedhu sun , haaluma dhugaa jarreen kanaa ti mullisa .
61003001	Isin yaa saahibban koo ! Ani amma xalayaa lammeeysaa tana isiniif barreeysuun kiyya , xalayoottan kanneen keeysatti yaaduma xaliila isin keeysatti kakaasee , waan kanneen isin yaadachiisuun barbaade .
61003002	Waan nabiyyoonni qulqulluun durumaanuu dubbatan , ajaja Gooftaa keenyaa tii fi naja-baasoo keenyaa , kan warra ergamoota isin kaadaman irraa arkattan san yaadadhaa !
61003003	Zamaan-aakir hanjamtuun warri akka kajeellaa si'oo jasada isaaniititti jiraachuu fedhan ka'uuf akka taa'an , durumaan beekaa ! Isaan warra isinitti hanjamaa godhuu dhaan ,
61003004	“ Gooftaan deebi'ee dhufuun , eega abdachiifame turee ti jiraa mitii ? Meerre , eeysa jira ? Eega abbootiin teenya du'an illee , kunoo wanni hundinuu , akkuma gaafa biiyti addunyaa uumamtetti hafee ti jiraata ” jedhu .
61003005	Jarri kun bantiiwwan samii , durii jalqabanii Qoowlii Rabbii tiin akka uumaman , lafti niis bishaan keeysaa akka baate , bishaan irraas akka qubatte oduma beekanii fudhachuuf warra diddaa qabu .
61003006	Biiyti addunyaa tan zamana sun turtees , galaana bishaanii tiin turaab taate .
61003007	Bantiiwwan samii tii fi dachiin , kanneen amma jiran kuniis Qoowluma Rabbii saniin ibiddaan dam godhamuuf qopheeyfamanii , hanga guyyaa firdii kan warra Rabbi jalaa didan dhabamsiisu saniif ol kaayamanii ti jiru .
61003008	Yaa saahibban koo ! Gooftaa biratti guyyaan tokko akka bara kuma tokkoo ti , barri kumni niis akka guyyaa tokkoo tahuu isaa hubadhaa !
61003009	Gooftaan waan abdachiise raawwachuuf hin dhibaa'u ; akka namoonni tokko tokko dhibaawatti isa lakkaawanii miti . Inni , namoonni hundinuu akka toowbataniif malee , namni tokko illeen akka badu waan hin barbaanneef jecha isiniif obsa .
61003010	Guyyaan Gooftaa ammoo , akkuma hattuun dhuftutti dhufa ; guyyaa san bantiiwwan samii dhaa sagalee guddoo didichituuni dhabamu ; uumamni hundinuu oowwa ibiddaa tiin wal gadi dhiisa ; dachii fi wanni isii irratti hojjatamee jiru hundumaan wajji gubatanii ti badu .
61003011	Wanni hundinuu haala akkasitti kan wal gadi dhiisan eega taate , irrattuu isin , namoota akkam tahuu tu isin irraa eegama ree ? Jireenyi keeysaniis qulqulluu tahee , kan Rabbiif kanname tahuu dha qaba .
61003012	Isin , dhufa guyyaa Rabbii eeggachaa , akka dafee dhufuufiis jerjersaa ! Guyyaa san bantiiwwan samii akka ibiddaan gubatanii wal gadi dhiisu , qaamni hawaa keeysaa hundi niis oowwan gubatanii baqanii ti yaa'u .
61003013	Nuti ammoo , abdii inni nuuf kanne irra dhaabbannee , bantiiwwan samii haarayaa fi dachii haaraya , tan qaceellummaan keeysa qubattu eegganna .
61003014	Eegaa yaa saahibban koo jaalatamoo ! Isin warra guyyaa san eeggachaa jirtan waan taataniif , aybii takkaan maleetti warra waa itti hin baanamne taatanii arkamuuf , ammaas Rabbi wajjiiniis nagaya qabaachuuf tattaafadhaa !
61003015	Akkuma obboleeysi keenya Phaawulos jaalatamaan , hikmaa Rabbi isaaf kanneen waa'ee isaa isiniif katabetti , obsi Gooftaa keenyaa , najaatuma keeysaniif tahuu yaadadhaa !
61003016	Phaawulos , xalayaa isaa hunduma keeysattuu , waa'ee dubbii kanneen laalchisuun wayta katabu haaluma tokkotti dhiheeysa . Xalayoota isaa keeysaa , wanni hubachuun nama dhibu ni jiru ; warri wallaaloon ejjennoo hin qabne , akkuma Barreeyfama Qulqulluu tahan kaaniis hiikaa kijibaa tiin jallisanitti , kanneeniis akkasumatti jallisu ; akka kanatti badii mataa isaanii irratti fidu .
61003017	Isin yaa saahibban kiyya , kana durumaanuu waan beeytaniif jecha , dogongora warra hamoo tiin hayyifamtanii fudhatamtanii , ejjennoo amanamaa qabdan tana irraa akka hin kufne if eeggadhaa !
61003018	Ni'imaan Gooftaa keenyaa tii fi naja-baasoo keenya Yesuus Kiristoos beekutti guddadhaa ! Ammaa fi bara baraafiis ulfinni isumaaf haa tahu ! Aammiin .
62001001	Qoowliin jireenyaa tanuma duruma jalqabaa irraa kaaftee jirtu ; nutiis isii dhageenyee ti jirra , ijuma teenyaaniis agarree ti jirra , harka keenyaaniis qaqqabannee laallee ti jirra ; eegaa waa'ee isii tanaa tiin isiniif katabna .
62001002	Jireenyi kun ni mullifame , nutiis waan agarreef ragaa dha baaneefi ; jireenya bara baraa kan Rabbi Abbaa wajjiin ture , ammaas kanuma nuttiis mullifame sani isiniif labsina .
62001003	Isiniis nu wajjiin akka asoosama tokkummaa qabaattaniif jecha , waan agarree fi waan dhageenye san isinitti himna ; tokkummaan keenya ammoo , Rabbi Abbaa dhaan wajjiin , Ilma isaa Yesuus Kiristoosiin wajjiiniisi .
62001004	Eegaa akka gammachuun teenya guutamtuuf jecha , kana hundumaa isiniif barreeysina .
62001005	Ergaan nuti , Ilma isaa irraa dhageenyee isinitti himnuus , Rabbi ifa ; isa keeysa dukkanti gonkumaa hin jirtu tan jettuu dha .
62001006	Rabbi wajjiin asoosama tokkummaa ni qabna jechaa , dukkana keeysa yoo kan jiraannu taate , ni kijibna ; ammaas akkaataa dhugaattiis hin jiraannu .
62001007	Ammoo akka inni ifa keeysa jirutti , ifa keeysa yoo kan jiraannu taane , nutiis asoosama tokkummaa wajjiin qabna ; ammaas dhiiyni Ilma isaa Yesuusiis , diluma hundumaa irraa huu nu xaahara .
62001008	Dilii hin qabnu yoo jenne ifuma sobna ; dhugaaniis nu keeysa hin jirtu .
62001009	Dilii teenya yoo isatti if himne , inni amanamaa fi qaceelaa waan taheef jecha , dilii teenya nuuf oomfii godha , jallina keenya hundumaa irraahiis nu xaahara .
62001010	Nuti dilii hin qabnu yoo jenne ammoo , kijibaa dha isa goona , qoowliin isaa tiis nu keeysa hin jirtu .
62002001	Yaa joollee too ! Akka isin dilii hin hojjanneefiin tana isiniif barreeysa ; namni tokko illeen yoo dilii godhe ammoo , nuti magantaa Abbaa biraa ni qabna ; inni niis Yesuus Kiristoos qaceelaa dha .
62002002	Isaani diliin teenyaas oomfii nuuf godhamti ; diluma teenya qofaaf odoo hin tahin , dilii biyya addunyaa hundumaafi .
62002003	Ammaas amrii Rabbii warra godhu yoo taane , tanaan isa beekuun keenya nuufi mirkanaawa .
62002004	Namtichi , “ Ani isa niin beeka ” jechaa , amrii isaa tiif ammoo kan hin ajajamne kijibaa dha , dhugaaniis isa keeysa hin jirtu .
62002005	Namticha qoowlii isaa eegu keeysaan , jaalalti Rabbii dhugumaan fiinxaan baafamte , tanaaniis nuti isa keeysa tahuu keenya ni mirkaneeyfanna .
62002006	Namtichi , “ Rabbiiniin jiraadha ” jedhu ammoo , akka Yesuus Kiristoos jiraatetti jiraachuu dha qaba .
62002007	Yaa saahibban koo jaalatamoo ! Ani amma , ajaja haaraya isiniif hin barreeysu , ammoo ajaja dullacha isuma jalqaba duraa tuu qabaachaa turtan , ajajni dullachi kuniis qoowlichuma isinuu dhageeysan sani .
62002008	Tahuu illee , dukkanti waan dabraa jirtuu fi , ammaas ifni dhugaa duruun ifaa waan jiruuf jecha , kunoo ajajuma haarayaan isiniif kataba . Kuniis Kiristoos keeysattii fi , ammaas isin keeysattiis kan dhugoomee dha .
62002009	Namtichi , “ Ani ifa keeysaan jira ” jechaa , ammoo kan obboleeysa isaa jibbu , amma illee inni namuma dukkana keeysa jiraatu .
62002010	Namni obboleeysa isaa jaalatu , ifa keeysa jiraata ; isa keeysaas wanti nama gufachiiftu hin jirtu .
62002011	Namni obboleeysa isaa jibbu ammoo , nama dukkana keeysa jiru , dukkana keeysa deddeebi'asi ; dukkanti ija isaa waan baysifteef jecha , gara itti deemuus hin beeku .
62002012	Isin yaa joollee jaalatamoo ! Maqaa isaa tiin diliin teeysan oomfii waan isiniif godhamteef jechaan isiniif katabaa jira .
62002013	Isin abboottan ! Isa kan durumaa kaasee jiru san waan beeytaniifiin isiniif katabaa jira . Isin yaa dargaggoota ! Sheeyxaana hamaa san waan moohattaniifiin isiniif kataba .
62002014	Isin joollota ! Isin Abbaa waan beeytaniifiin isiniif katabaa jira . Isin yaa abboottan ! Isa kan durumaa kaasee jiru san waan beeytaniifiin isiniif katabaa jira . Isin dargaggoota ! Isin warra cimoo waan taatanii fi Qoowliin Rabbii tiis isin keeysa waan jiraattuuf , ammaas isa hamaa saniis waan moohattaniifiin isiniif kataba .
62002015	Biyya addunyaa yookiin waan biyya addunyaa tiis hin jaalatinaa ! Namtichi biyya addunyaa jaalatu , Rabbi Abbaa jaalachuu hin dandayu .
62002016	Wanni biyya addunyaa keeysa jiru hundinuu , si'oon jasadaa , kajeellaan ijaa tiis , qabeenyaan dhaytaawuuniis , kanneen Abbaa biraa odoo hin tahin , addunyaa irraahi dhufu .
62002017	Biiyti addunyaa tiis waan nama kajeelchisu hundumaan wajjiini dhabamti , namni fedhii Rabbii raawwatu ammoo bara baraaf ni jiraata .
62002018	Yaa joolle ! Wayti tun tan xumuraa ti . Kan Kiristoosiin mormu akka dhufu kanaan duraa huu dhageeysanii ti jirtu ; ammuma illee kunoo , warri Kiristoosiin morman hoddomaatanii ti jiru . Kanaan barri xumuraa akka dhihaate ni beeyna .
62002019	Isaan nu keeysaa bahan malee , keenyaa miti ; odoo keenya tahanii , numaan wajjiini hafu turan . Ammoo isaan wanni nu dhiisanii deemaniif , tokko illeen isaanii nu irraa akka hin tahin , zaahir bahee akka mullifamuufi .
62002020	Isin ammoo isa qulqulluu saniin muudamtanii ti jirtu ; hundummaan keeysanuu warra dhugaa beeku .
62002021	Isiniif barreeysuun koo , isin dhugaan maal akka taate waan hin beeyneef odoo hin tahin , dhugaa waan beeytaniifi . Ammaas kijibni dhugaa keeysaa akka hin arkamne ni beeytan .
62002022	Kijibaan eenyu ? Kijibaan namuma Yesuus kun , Masiihicha tahuu isaa kaadu ; namtichi Abbaa fi Ilma kaaduus , nama Kiristoosiin mormu .
62002023	Nam tokko illeenuu kan Ilma kaadu , Abbaas qabaachuu hin dandayu ; namuma Ilmatti amanuu beeysisuu tu Abbaas qabaata .
62002024	Eegaa , wanni jalqaba duraa dhageeysan isin keeysa haa jiraattu ; akkana taanaan , isiniis Ilma keeysaa fi ammaas Abbaa keeysaas ni jiraattu .
62002025	Abdiin innummaan ifiif nuuf kannees , jireenya abadi .
62002026	Tanaas waa'ee warra karaa irraa isin maysuu yaalaa jiraniifiin isiniif kataba .
62002027	Muudamni isin Kiristoos biraa fudhattan sun ammoo isin keeysa jiraata ; muudamni isaa waanuma hundumaa huu waan isin barsiisuuf jecha , nam tokko illeenuu akka isin barsiisu isin hin barbaachisu . Ruuhaan isaa waan hundumaa isin qaraasisa ; wanni inni qaraasisuus dhuga , kijibaas hin qabdu . Waan Ruuhaan isin barsiisuuf ajajamaa , Kiristoos keeysatti sabattanii jiraadhaa !
62002028	Ammaas yaa joollee tiyya ! Wayta Kiristoos mullatu , qaanfachuu mannaa , akka ija-jabina qabaannuuf , Kiristoosumatti hidhattanii jiraadhaa !
62002029	Inni qaceelaa tahuu eega beeytanii fuu , ammaas namni waan qaceelaa hojjatu hundinuu , ilmaan Rabbii tahuu isaanii hubachuu ni dandeeysu .
62003001	Rabbi Abbaan , jaalala guddoo akkam akka nuuf kanne mee daawwadhaa ! Jaalala tanaani nuti joollee Rabbii jedhamnee ti yaamamna ; nutiis dhugumani joollee isaa ti . Biiyti addunyaa ammoo Rabbi waan hin beeyneef jecha , nuus hin beeytu .
62003002	Yaa saahibban koo jaalatamoo ! Nuti amma joollee Rabbii ti ; booddee ammoo maal akka tahuuf deemnu hin beekamne . Haa tahu malee , hogguu inni mullatu , akkuma inni jirutti isa arkinuuf jecha , nutiis akkuma isaa akka taanu ni beeyna .
62003003	Akkaataa kanatti namni abdii tana Kiristoos irratti qabu , akkuma inni qulqulluu tahetti , inni niis if qulqulleeysa .
62003004	Namni dilii dalagu hundinuu seera caphsa ; dilii jechuun seera caphsuu jechu .
62003005	Kiristoos , dilii dhabamsiisuuf jecha akka mullate ni beeytu ; ammaas inni ifiif dilii hin qabu .
62003006	Eegaa , namni isatti amanee jiraatu hundinuu dilii hin hojjatu ; namni dilii hojjatu hundinuu ammoo isa hin arkine , isaas hin beeyne .
62003007	Yaa joollee too , wannummaan takka illee nuu karaa irraa isin hin maysin ! Kiristoos qaceelaa akkuma tahetti , namni waan qaceelaa hojjatuus qaceela .
62003008	Sheeyxaanni durumaa jalqabee dilii waan hojjateef jecha , namni dilii hojjatu kan Sheeyxaanaa ti ; Ilmi Rabbii ammoo hojii Sheeyxaanaa diiguufi mullate .
62003009	Warri ilmaan Rabbii tahan hundinuu , ruuhaan zaata Rabbii waan isaan keeysa jiruuf jecha , dilii keeysa hin jiraatan ; ilmaan Rabbii waan tahaniifiis , dilii dalagaa jiraachuus hin dandayan .
62003010	Joollee Rabbii tii fi joollee Sheeyxaanaa wanni addaan beeynuun , namni waan qaceelaa hin dalayne , ammaas namni obboleeysa hin jaalannees kan Rabbii tii miti .
62003011	Ergaan isin duruma irraa jalqabdanii dhageeysaniis , “ Nuti wal jaalachuu qabna ” tan jettu turte .
62003012	Akka Qaayyin tahuun nu irra hin jiru ; inni kan isa hamaa sanii ti ture , obboleeysa isaa tiis ni ajjeese . Maaliif jecha isa ajjeese ? Hojiin mataa isaa hamtuu taatee , hojiin obboleeysa isaa qaceeltuu waan taateef jecha isa ajjeese .
62003013	Yaa obboleeyyan koo , ummanni biyya addunyaa yoo isin jibbe tana hin ajaa'ibinaa !
62003014	Nuti obboleeyyan keenya waan jaalannuuf jecha , du'a keeysaa gara jireenyaatti akka dabrine ni beeyna ; namni nama hin jaalanne ammoo du'a keeysatti hafa .
62003015	Obboleeysa isaa namni jibbu hundinuu , nama nama ajjeese ; namni nama ajjeese , abdii jireenya bara baraa if keeysaa akka hin qabne isinuu numa beeytan .
62003016	Yesuus Kiristoos , lubbuu isaa nuuf jecha dabarsee kannuu isaa tiini , jaalalti maal akka taate beeynee ti jirra ; eegaa , nutiis akkasumatti lubbuu teenya obboleeyyan keenyaaf dabarsinee kannuu dha qabna .
62003017	Warri waa qabu , obboleeysa isaanii deegaa arkanii kan garaa hin laafneef yoo tahan , jaalalti Rabbii akkamitti isaan keeysa jiraatti ree ?
62003018	Yaa joollee too ! Jechuma afaanii qofaan odoo hin tahin , koottaa mee jaalala teenya dhugaa fi hojiin haa mullifnuu !
62003019	Nuti , warra dhugaa tahuu keenya tanaan hubanna , fuula Rabbii durattiis qalbiin teenya if nu hin dhaammottu .
62003020	Xalaliin teenya yoo tan nutti firdii gootu taate ammoo , Rabbi xalalii teenya irra waan caaluuf , inni waa hundumaa huu ni beeka .
62003021	Yaa saahibban koo ! Xalaliin teenya yoo yakka nu irratti firdii godhuu baatte , Rabbi duratti amantaa ni qabna .
62003022	Nuti ajajoota Rabbii fudhannee waan isa gammachiisu waan dalaynuuf jecha , waanuma isa kadhannu takka illee huu isa irraa arkanna .
62003023	Wanni inni nu ajajuus , nuti maqaa Ilma isaa Yesuus Kiristoositti amannee , akkuma Kiristoos nu ajajetti akka wal jaalannuufi .
62003024	Namni ajajoota Rabbii eegu isa keeysa jiraata ; Rabbiis namticha san keeysa jiraata ; Ruuhaa inni nuuf kanneen , Rabbi nu keeysa jiraachuus ni hubanna .
62004001	Yaa saahibban koo ! Warra Ruuhaani dubbanna jedhan hundumaa hin amaninaa ; dhugumaan Rabbi biraa tahuu isaanii xiinxalaatii hunda adda baafadhaa ! Nabiyyoonni kijibaa hedduun , gara biyya addunyaatti bobbahanii ti jiru .
62004002	Ruuhaan , Yesuus Kiristoos jasadaan akka dhufe amanee beeysisu hundinuu Rabbi biraahi ; kanaan , Ruuhaa Rabbii tahuu isaa ni hubattu .
62004003	Ruuhaan akkaataa kanatti Yesuus amanee hin beeysifne hundinuu ammoo , Rabbi biraa hii miti ; inni kun Ruuhaa Kiristoosiin mormuu dha ; ruuhaan kun akka dhufu dhageeysanii ti jirtu . Inni kunoo , ammumaa huu biyya addunyaa keeysa jira .
62004004	Yaa joollee too ! Isin warra Rabbii ti , nabiyyoota kijiboo saniis mootanii ti jirtu ; ruuhaa biyya addunyaa keeysa jiru san irra , kan isin keeysa jiruu tu irra caalaa bar !
62004005	Isaan warra biyya lafaa ti ; kanaaf haala biyya lafaatti dubbatu , biiyti lafaa tiis isaan ni caqasti .
62004006	Nuti warra Rabbii ti , warruma Rabbi beekuu tu nu dhaggeeyfata ; warri Rabbii hin beeyne ammoo nu hin dhaggeeyfatan . Kanaani Ruuhaan dhugaa , ruuhaa kijibaa irraa addaan baafannee ti hubanna .
62004007	Yaa saahibban jaalatamoo ! Jaalalti Rabbi biraa waan taateef jecha , koottaa wal haa jaalannuu ! Namoonni nama jaalatan hundinuu ilmaan Rabbii ti , Rabbiis ni beeku .
62004008	Rabbi jaalala waan taheef jecha , namni nama hin jaalanne , Rabbi hin beeku .
62004009	Rabbi , akka nuti isaan jireenya arkannuuf jecha , tokkicha Ilma isaa gara biyya addunyatti erguu dhaan , jaalala isaa nutti mullise .
62004010	Jaalala jechuun , nuti Rabbi jaalanne jechuu miti , ammoo Rabbi ifumaa nu jaalatee , Ilma isaa gumaa dilii teenyaa godhee erge jechu .
62004011	Yaa saahibban koo ! Rabbi kan akkanatti nu jaalate eega tahe , eegasuu nutiis wal jaalachuu tu nu irra jira .
62004012	Nam tokko illeenuu Rabbi takkaa hin agarre ; nuti ammoo yoo wal jaalanne , Rabbi nu keeysa jiraata , jaalalti inni nu jaalatuus nu keeysatti fiinxaan baati .
62004013	Inni Ruuhaa isaa waan nuuf kanneef jecha , nuti isa keeysa , inni niis nu keeysa akka jiraatu ni hubanna .
62004014	Abbaan , Ilma isaa naja-baasoo biyya addunyaa godhee akka erge , nuti arkinee ti jirra , ragaa dha baanaasi .
62004015	Namtichi , Yesuus Ilma Rabbii tahuu isaa amanee beeysise , Rabbi isa keeysa , inni niis Rabbi keeysa ni jiraata .
62004016	Nutiis jaalala Rabbi nuuf qabu hubannee amannee ti jirra . Rabbi jaalala ; namni nama jaalachaa jiraatu Rabbi keeysa jiraata , Rabbiis nama san keeysa ni jiraata .
62004017	Nuti dhugumaani nama jaalannee , akkaatuma Kiristoos biyya addunyaa tana irra jiraatetti yoo jiraanne , guyyaa firdii tiif if hin dhaammonnu .
62004018	Jaalala keeysa sodaan hin jirtu ; jaalalti dhugaa , sodaa baaftee ti darbiti ; sodaan adabaan walitti hidha , namticha sodaatu jaalalti isaa bakka hin geenye .
62004019	Rabbi duraan dursee waan nu jaalateef jecha , nutiis ni jaalanna !
62004020	Namni , “ Rabbi niin jaaladha ” jechaa , obboleeysa isaa ammoo yoo jibbe , inni kijibaa dha ; obboleeysa isaa kan ijaan arkuu huu namni hin jaalanne , Rabbii inni ijattuu hin arkin jaalachuu hin dandayu .
62004021	Eegaa , amriin isa biraa arkanne tana , namni Rabbi jaalatu , obboleeysa isaa tiis ammaas haa jaalatu jedha .
62005001	Yesuus kun , Masiihii tahuu isaa namni amanan hundinuu , ilmaan Rabbii ti ; namni Abbaa dhale jaalatu Ilma inni dhalees ni jaalata .
62005002	Rabbi jaalachuu fi ajaja isaa godhuu keenyaani , nuti joollee Rabbii jaalachuu keenya beeyna .
62005003	Rabbi jaalachuu jechuuniis , ajajoota isaa eeguu dha ; ajajoonni isaa ammoo ba'aa ulfaattuu miti .
62005004	Warri ilmaan Rabbii tahan hundinuu , biyya addunyaa ni moohu , humniti biyya addunyaa tiin moonuun , amantii teenya .
62005005	Eenyuu tu biyya addunyaa moohuu dandaya ? Yesuus Ilma Rabbii tahuu isaa nama amanu qofaatu biyya addunyaa moohuu dandaya .
62005006	Inni bishaanii fi ammaas dhiigaan dhufe kun , Yesuus Kiristoosi . Inni bishaan qofaan odoo hin tahin , bishaanii fi dhiigaani dhufe . Ruuhaa dha kan kanaaf ragaa bahu , Ruuhaaniis dhugaa dha .
62005007	Raga-baatuu sadihii tu jira .
62005008	Isaaniis ruuhaa , bishaanii fi dhiiga ; ragoonni kanneen sadeenuu , waanuma tokkicha ragaa bahu .
62005009	Nuti ragaa namaatuu warra fudhatu yoo taane , bar ammoo ragaa Rabbii tu irra caalaa . Ragaan Rabbii tiis kanuma inni Ilma isaa tiif ragaa bahe .
62005010	Namni Ilma Rabbitti amanu hundinuu , ragaa kana if keeysaa qaba ; namni Rabbitti hin amanne ammoo , waan Rabbi Ilma isaa tiif ragaa bahe san waan hin amaniniif jecha , Rabbumaa huu kijibaa godhuu isaa ti .
62005011	Ragaan inni bahees , Rabbi jireenya bara baraa nuuf kannee ti jira ; jireenyi bara baraa kuniis , Ilma isaa keeysatti arkama kan jedhu .
62005012	Namni Ilma Rabbii qabu , jireenya kana ni qaba ; namni Ilma Rabbii hin qabne ammoo , jireenya kana hin qabu .
62005013	Isin warri maqaa Ilma Rabbitti amantan , jireenya bara baraa qabaachuu
62005014	Akka fedhii isaatti yoo Rabbi kadhanne , inni waan kadhanne san akka nuuf kannu , amantaan teenya isa irratti mirkanooyti .
62005015	Kadhata keenya akka inni nuuf dhagayu yoo beeyne , waan isa kadhanne akka isa biraa arkannuus ni beeyna .
62005016	Namni , obboleeysa isaa dilii du'a bara baraatti isa hin geeysine odoo hojjatuu arkuu , haa maganfatuufii ; Rabbiis jireenya isaaf ni kanna . Kuniis warra dilii du'a bara baraatti isaan hin geeysine hojjatan qofaafi taha ; eegaa , diliin du'a bara baraatti nama geeysitu ni jirti ; warra akkasii tiif maganfadhaa jechuu kiyyaa miti .
62005017	Badii dalaguun hundinuu dilii dha ; ammoo diliin du'a bara baraatti nama hin geeysine ni jirti .
62005018	Namoonni ilmaan Rabbii tahan dilii dalagaa akka hin jiraanne ni beeyna ; Ilmi Rabbii isaan waan eeguuf jecha , Sheeyxaanni niis isaan tuquu hin dandayu .
62005019	Nuti ilmaan Rabbii tahuu keenyaa fi , guutummaan biyya addunyaa ammoo humna Sheeyxaanaa jala jiraachuu isii tiis ni beeyna .
62005020	Ilmi Rabbii , Rabbiin dhugaa eenyu akka tahe beekuuf , hubannaa nuuf kannuuf jecha dhufuu isaa ni beeyna . Nuti isa dhugaa tahe san , Ilma isaa Yesuus Kiristoos keeysa warra jirru ; inni Rabbii dhugaa ti , jireenya bara baraa tiisi .
62005021	Yaa joollee too , waaqayyolii tolfaman irraa if eeggadhaa !
63001001	Ana manguddoo waldaya biraa , haa gahu gara giiftii filatamtee fi joollee isii , warraan dhugaa dhaan jaaladhu ; anuma qofaas odoo hin tahin , warri dhugaa beekan hundinuu isin jaalatu .
63001002	Dhugaan tuniis nu keeysa jiraatti , bara baraafiis nu wajjiini taati .
63001003	Ni'imaan , araarrinii fi nagayni niis Rabbi Abbaa biraa , Yesuus Kiristoos Ilma Abbaa biraa hiis dhugaa fi jaalalaan nuu wajjiin haa tahan .
63001004	Joollee tee keeysaa hangi tokko , akkuma nuti Abbaa biraa ajajamnetti dhugaa duukaa bu'anii arkamuu isaanii dhagayuun tiyya , hedduu dha na gammachiifte .
63001005	Yaa giiftii too ! Ani amma ajaja haaraya siif katabuuf odoo hin tahin , isuma jalqaba dur fudhanne saniin katabuu kiyya . Eegaa , wanniniin ani jechuu barbaaduus , hundi keenyaa huu wal haa jaalannuu dha .
63001006	Jaalalti niis tana , nuti akka Rabbi nu ajajetti jiraachuu jechuu dha ; ajajni niis kanuma jalqaba duraa dhageeysan san tahee , akkasumatti hundi keeysanuu jaalala keeysa jiraadhaa .
63001007	Warri nama dogongorsiisan , Yesuus Kiristoos jasadaan dhufuu isaa kanneen fudhatanii hin beeysifne , hedduun gara biyya addunyaa tana irratti bahanii ti jiru ; namni akkanatti nama dogongorsiisu kun , kan Kiristoosiin mormu .
63001008	Wanni isin dalaydan hundinuu , isin duraa akka hin badneef , ammaas ujuraa teeysan guutumatti akka arkattan tahuuf , if eeggadhaa !
63001009	Namni hundee amantii barsiisa Kiristoos qabatee hin sabanne , kan waan biratti dabruuf foolatu , inni nama Rabbi irraa fuula deebifate ; namtichi hundee barsiisa amantii keeysatti sabatu , inni nama Rabbi Abbaa fi Ilmaas qabu .
63001010	Eegaa , namni barsiisa hundee amantii kana hin fudhanne , isin barsiisuuf yoo dhufe ammoo , manuma keeysanuu isa ol hin seensisinaa , nagaya illee hin gaafatinaa !
63001011	Namni nama akkasii kana nagaya gaafatu , hojii hamtuu isaa irraa hi hirmaata .
63001012	Waaniin isiniif katabu illee silaa hedduun qabaan ture , ammoo waraqaa irratti qalamaan isiniif katabuu hin barbaanne . Akkanaa mannaa , gammachuun tiyya guutuu akka anaaf taatuuf , anummaan dhufee fuulleetti isin wajjiin haasawuu dhaan abdadha .
63001013	Joolleen waldaya obboleeytii tee filatamtuu dhaa tiis nagaya siif dhaamu .
64001001	Ana manguddoo waldaya biraa , haa gahu gara Gaayos jaalatamaa kaniin dhugumaan jaaladhuu !
64001002	Yaa saahiba kiyya ! Akkuma ruuhaan sitti toletti , karuma hundumaanuu akka sitti toluu fi , ammaas akka ati fayyaa nagaya taatuus niin kadhadha .
64001003	Jarri obboleeyyan keeysaanii tokko dhufanii , dhugaaf hammam amanamaa akka taatee fi , ammaas dhugaa keeysa jiraachuu kee tiis wayta anatti himan hedduu dhaan gammade .
64001004	Joolleen tiyya dhugaa qabatanii , jiraachuu isaanii dhagayuu irra caalaa , waan na gammachiisu hin qabu .
64001005	Yaa saahiba kiyya ! Warra amantootaaf wanni ati amanamummaan gootuuf , keeysumaa huu keeysummaaf wanni goote gaarii dha .
64001006	Obboleeyyan keeysummaa dhufan , waa'ee jaalala tee tii waldaya kiristaanaa duratti mullisanii odeeysanii ti jiru ; jarreen kanaaf waan amna karaa tiif isaan barbaachisu , akka Rabbi itti gammadutti itti guduunfii hadaraa isaan geggeeysi .
64001007	Isaan maqaa Kiristoosiin barsiisuufi bahan ; amantoota warra hin tahin irraa hiis humaa tuu warra hin fudhan .
64001008	Nuti , qoowlii dhugaa tana keeysatti gola isaanii tahuuf , namoota akka isaanii kana , simannee gargaaruu tu nu irraa eegama .
64001009	Ani waldaya kiristaanaa tiif waan takka katabee tiin ture ; Diyotreefes , namtichi hoogganaa tahuu barbaadu sun , nama amrii teenya hin fudhanne .
64001010	Eegaa yooniin dhufe , waan inni hojjatuu fi waan inni dubbii hundee hin qabneen maqaa keenya balleeysu hundumaa huu kaasuun kiyya hin hafu ; tun isaaf hanqattee , ifumaa fuu amantoota warra diidaa dhufan simachuu dha dida ; warra biraa tiis , kanneen amantoota kana silaa simachuu fedhaniis ni dhoorka , waldaya keeysaa hiis isaan ni baasa .
64001011	Yaa saahiba koo ! Waan gaarii malee , waan hamaa fakkii godhattee hin fudhatin ! Namni waan gaarii hojjatu , nama Rabbii ti ; namni waan hamaa hojjatu ammoo , nama Rabbi hin arkini .
64001012	Namni hundinuu Demeexros maquma gaariin kaasanii ti haasawu ; dhugaan ifumaa fuu waanuma gaarii dubbattiif ; nutiis daballee gaarummaa isaa irraa dubbanna ; wanni nuti jennu dhugaa tahuu isii atuu ni beeyta .
64001013	Waaniin siif katabu illee silaa hedduun qabaan ture ; garuu qalamaa fi dibeetaan siif katabuu hin barbaadu .
64001014	Dhihoo tanatti si arkuuf abdii dhaan qaba ; hogguusi gadi teenyee wajjiin haasooyna .
64001015	Nagayni siif haa tahuus , saahibban kee tiis nagaya siif dhaaman ; firoottan keenya matuma matatti nagaya nuuf itti himi !
65001001	Ani Yihudaan , gabrichi Yesuus Kiristoos , obboleeysi Yaaqoob , isin warra yaamamtanii , Rabbi Abbaan jaalatamtanii , Yesuus Kiristoosiin eegamtaniifiin xalayaa tana barreeysa .
65001002	Araarri , nagayni , jaalalti niis isiniif haa hoddommaatu !
65001003	Yaa saahibban koo ! Waa'ee najaata wajjiin qabnuu ilaalchisee isiniif katabuuf hamilaa tiin ture ; haa tahu malee , amma hatattamaan isin amantii Rabbiin hoggu takka bara baraaf ummata isaa tiif kanne saniif qabsooytanii akka dhaabbattaniif , isiniif katabuun dirqama anatti tahee ti jira .
65001004	Warri dur yakkamuuf herregaman , hulluuqanii isin keeysa seenanii ti jiru . Jarri kun warra Rabbi hin beeyne , warra ni'imaa Rabbii keenyaa akka hin taanetti jijjiiranii , ma'anaa ni'imaa waliin dhawaa , Gooftaa keenya Yesuus Kiristoos , kan kophaa isaa Gooftummaa qabuus warra kaadani .
65001005	Isinuu , waaniin ani amma isin yaadachiisuu kajeelu kanneen hundumaa huu warra qaceellotti beeku . Kuniis Gooytaan ummata isaa , biyya Misraa keeysaa eewalee akka baase , booddee ammoo warra amanuu didaniis akka turaab godhe ni yaadattu .
65001006	Rabbi , maleeykoota warra angoo isaanii hin eegin , kanneen ammaas bakka teeysuma isaanii gadi dhiisan san shanshalata bara baraa tiin boolla bililee dukkanaa keeysatti hidhee , firdii guyyaa guddaa dhaa eegaa akka jiran yaadadhaa !
65001007	Mandaroota Sodoomii fi Gomoraa , ammaas warra mandaroota naannoo sanii tiis hin irraanfatinaa ! Ummanni sun akkuma kanneenitti halalummaa keeysa kutanii , ejjummaan waan hin fakkaanne hunduma keeysa jasadaan deemaa ti turan . Isaan adaba ibidda bara baraa fudhachuu dhaan , waan namoota akkasii irratti dhufuuf taa'u agarsiisuuf fakkeenya godhamanii ti jiru .
65001008	Ammaas akkasumatti warri hulluuqanii isin jidduu galaniis , yaada manaama keeysatti arkaniin jasada ni najisu , aangoo Rabbi isaan irratti qabuus fudhachuu dha didu ; warra samii irraa kanneen ulfina qabaniis ni arrabsu .
65001009	Mikaa'el alaqaan maleeykootaa illeen , wayta reefka Musee irratti Sheeyxaanaan walitti falamanii wal lolan , “ Gooytaan siin haa lolu ! ” isaan jedhe malee , arrabsee maqaa isa balleeysee firdii irratti dabarsuuf ija hin jabaanne .
65001010	Isaan kun garuu waanuma hubachuu dadhaban hundumaa huu ni arrabsu ; ammoo akka saawa yaadaan waa gargar hin baafannetti baa'imummaa uumamaa tiin yaaduu dhaani badu .
65001011	Isaaniif magan ! Isaan karaa Qaayyin irra deemaa ti jiru , faaydaa horii arkachuuf jecha dogongora Bala'aamitti if gadi dhiisanii ti jiru ; ammaas mormii Qoraahi Rabbi irratti kaaseen ni dhabamu .
65001012	Jarri kanneen warra qaanii hin qabne , ammaas isaan hiraata jaalalaa keeysanitti dhihaatanii nyaachuuf warra duubatti hin deebine aybii dha isinitti tahu . Isaan garaa isaanii qofaaf yaadu ; isaan akka duumeeysa rooba hin qabne , kan qilleensaan oofamuu ti ; akka muka manziila silaa firii itti kannitutti , firii dhabee ti ; akka muka hundee dhaan buqqa'ee goggogee horqee ti .
65001013	Akkuma bahar wal dhawee hoomacha baasutti , isaaniis hojii isaanii tan nama if qaanfachiiftu akka hoomacha sanitti ol baasu ; isaan akka urjiilee golollee isaanii keeysaa bahanii dukkanti cillimiin bara baraa isaaniif herregamtee ti jirti .
65001014	Henook Aadamii jalqabee dhaloota torbeeysaa dha ture ; inni waa'ee isaan kanaa raajii wayta dubbatu , “ Kunoo , Gooftaan kumaatama qulqulloota isaa tiin wajjiini dhufa !
65001015	Inni nama hundumaa irratti firdii godhuuf taa'ee , waan warri Rabbi-dhablummaan jiraatan haala akkasii keeysatti hojjatan hundumaa , jechoota arrabaa kanneen dilaawoonni warri Rabbi dhablummaan jiraatan isa irratti dubbatan hundumaa , dirretti baasee amansiisee ti , namayyuu irrattuu addumaani firdii dabarsa ” jedhe .
65001016	Jarri kanneen warra guungumu , warra niis alaan'alu , akka kajeellaa hamtuu isaaniititti jiraatu , afaaniin hedduu dha if dhaadatu , isaan warra namoota waa irraa arkachuuf abdatan tanuma kijibaa faarsuu dha .
65001017	Isin garuu saahibban koo , qoowlii ergamoonni Gooftaa keenyaa Yesuus Kiristoos kanaan dura dubbatan yaadadhaa !
65001018	Isaan , “ Zamaan-aakir qishna-gootuun warri Rabbi-dhablummaan akka kajeellaa jasada isaaniititti jiraatan dhufuufi deemu ” jedhanii isinitti himanii ti jiru .
65001019	Warra dhufan kanaatu gargar bahuu isin jiddutti fida , yaada jasadaa tiif ni oggolu , Ruuhaa Rabbii tiis if keeysaa hin qaban .
65001020	Isin garuu saahibban koo , amantii teeysan tan hundumaa irra caalaa qulqulluu taate irratti ijaaramaa tii jabaadhaa ! Ruuhal Qudusiin geggeeyfamaa kadhadhaa !
65001021	Jaalala Rabbii keeysatti if eegaa ; araara Gooftaan keenya Yesuus Kiristoos , jireenya bara baraa tiin itti isin geeysu eeggadhaa !
65001022	Warra shakkii irra jiraniif , rahamata agarsiisaa !
65001023	Warra kaan , ibidda keeysaa butaatii eewalaa ! Warra hafan ammoo , uffata isaanii kan si'oo dilaawaa isaanii tiin najifame san balfaa , mataa keeysaniif sodaachaa isaaniif ammoo rahamata agarsiisaa !
65001024	Rabbummaan dandayaan , kufuu irraa isin haa eegu , gammachuu guddoon , illaa takkaan maletti , ulfinaan fuula isaa dura dhaabbachuu isin haa dandeeysisu .
65001025	Rabbi naja-baasoo keenya tokkichaaf karaa Gooftaa keenyaa Yesuus Kiristoosiin ulfinni , guddinni , amriin , gooftummaaniis uumamuu waytaa duraa jalqabee , ammaas , bara baraafiis isumaaf haa tahan . Aammiin .
66001001	Kun mullata Yesuus Kiristoos , kan waan dafee tahuun irra jiru , kaadamtoota isaa agarsiisuuf Rabbiin kanneefi ; inni maleeykaa isaa ergee ti , mullata kana kaadamaa isaa Yohannis beeysise .
66001002	Yohannisiis waan arkee fi waan dhagaye hundumaa ni hime ; qoowlii Rabbiin dubbatee fi waan Yesuus Kiristoos mullisee mirkaneeyseefiis ragaa dha bahe .
66001003	Waytiin raawwatamuuf waan dhihaatteef jecha , namticha qoowlii raajii tanaa , sagalee isaa nama dhageeysisaa dubbisu , warri qoowlii raajii dubbatamte tana dhagayanii , waan isii keeysatti katabame eegan eeybifamo !
66001004	Ani Yohannis , waldoota kiristaanaa torban kutaa biyya Asiyaa keeysa jirtaniif kana barreeysuu kiyya . “ Ni'imaanii fi nagayni niis Rabbi kan ammaas jiru , kan duriis ture , kan dhufa jiru biraa , ammaas ruuhaanota torban kanneen arshii isaa dura jiran biraa hiisi .
66001005	Ammaas Yesuus Kiristoos , raga-baatuu amanamaa , kan du'a keeysaa ka'utti angafaa , mooticha mootoota biyya addunyaa kan tahe biraa hiis isiniif haa tahu ! ” jedhee tiin nagaya kiyya isiniif dhiheeysa . Inni nu jaalatee ti , dhiiga isaa tiin , dilii teenya irraa bilisa nu baase .
66001006	Inni mootummaa takka nu godhee , Rabbii fi ammaas Abbaa isaa tiif luboota akka taanu nu godhee ti jira , Yesuus Kiristoosiif ulfinninii fi amriin bara baraaf haa taahan ! Aammiin .
66001007	Kunoo , inni duumeeysa irra taa'ee dhufaa ti jira ; ijji hundinuu isa arkuufi teeysi , warri isa waraanan illeen isa arkuufi taa'u qomoon biyya addunyaa irraa hundinuu isaaf ni waywaatu ; eeyye , akkasuma taha . Aammiin .
66001008	Rabbi Gooytaan , inni amma jiru , inni duriis ture , inni dhufuuf deemu , inni hundumaa dandayu , “ Ani Alfaa dha , Ani Omeegaa dha ” jedha ; [ akkana jechuun , “ Ani kan duraa ti , kan boodaa tiisi ” jechuu dha ] .
66001009	Ani Yohannis obboleeysi keeysan , kan isiniin wajji maqaa Kiristoosiif jecha rakkatu , kan mootummaa isaa irraa hirmaatu , obsaan dandayuu dhaan eeggachutti gola teeysan kan tahe kun , qoowlii Rabbii tii fi ammaas ragaa Yesuusiif bahuuf jecha , gara biyya bishaan keeysaa tan “ Phaaximoo ” jedhamtu takkatiin geeyfame .
66001010	Guyyaa Gooftaatti ani Ruuhaan guutamee odoon jiruu , if duubatti sagalee guddoo , tan akka sagalee garrii fakkaattu takkaan dhagaye .
66001011	Sagaleen saniis , “ Waan arkaa jirtu kanneen kitaabatti katabii tii , gara waldoota kiristaanaa magaalaa Efesoon , magaalaa Simiirnaa , magaalaa Phergamoon , magaalaa Tiyaatiraa , magaalaa Saardes , magaalaa Filaadelfiyaa tii fi ammaas gara magaalaa Laa'odiiqeyaa jiran torbaniif ergi ! ” anaan jette .
66001012	Eegas booda sagalee anatti dubbachaa turte san laaluufiin if duubatti garagale , akkumaan duubatti garagaleeniin kunoo , qabduu ibsaa torba kanneen ziqeeya irraa tolfamaniin arke .
66001013	Baattoowwan ibsaa san jidduu ammoo Ilma Namaa kan fakkaatu tokkootu uffata dheeraa miila gadi gahu uffatee , waan akka waraansillee ziqeeyaa takka qoma isaatti hidhatee tu ture .
66001014	Rifeensi mataa isaa akka suufa adiitti yookiin akka cabbitti addaatee ti walaqqisa ; ijji isaa tiis akka barbada ibiddaa ti .
66001015	Miilli isaa akka sibiila diimaa kan boolla ibiddaa keeysatti finiinee ifuu ti , sagaleen isaa tiis akka sagalee gooha bishaan hedduu ti .
66001016	Harka isaa kan mirgaa keeysaa urjoota torba qaba ; afaan isaa keeysaa habalee gama lamaaniin qaraatu baha ; fuulli isaa tiis akka aduu wayta orraatti ifa .
66001017	Hogguun isa arke , akka nama du'ee tahee tiin miillan isaa jalattiin kufe . Inni ammoo harka isaa kan mirgaa ana irra kaayee ti , “ Hin sodaatin ! Ani kan duraa , ammaas kan boodaa tiisi .
66001018	Ani jiraataa dha . Du'ee tiin ture , amma ammoo kunoo ani bara baraaf jiraata ; maftaan du'aa tii fi tan bakka azaabaa tiis ana harka jiru .
66001019	Ammaas waan agarte , warra amma jiranii fi kanneen booda tahuuf deemaniis katabi !
66001020	Ma'anaan dhokattuun tan urjoota torban harka kiyya kan mirgaa keeysatti agartee tii fi ammaas tan baattoowwan ibsaalee torban ziqeeya irraa hojjatamanii tiis akkana ; urjoonni torban maleeykoota waldoota torbanii ti , baattoowwan ibsaalee torbanii tiis waldoota torbani jechu . ” jedhe .
66002001	“ Gara maleeykaa waldaya Efesoonitti , ‘ Ergaan tun tan isa harka isaa kan mirgaa tiin urjoota torban qabee , qabduu ibsaalee torban jidduu deddeebi'uu ti ’ jedhii tii barreeysi ”
66002002	Ergaaniis , “ Ani hojii tee , akkaataa ati itti laffaatee fi , ammaas obsaan dandayuu kee tiis niin beeka ; namoota hamoos caluma jettee akka hin dhiifne , ammaas warra ergamoota odoo hin tahin ‘ Nuti ergamoota ’ ifiin jedhaniis xiinxaltee laaltee kijiboo tahuu isaanii akka agartees , hubadhee tiin jira .
66002003	Ati maqaa kiyyaaf jecha , rakkina obsaan dandeeysee akka hin dadhabi niis ani niin beeka .
66002004	Haa tahu malee , waan tanaan si irratti arka , ati jaalala dur qabdu gadi dhiiftee ti jirta .
66002005	Ammaas eeysa irraa akka gadi kufte hubadhuu tii toowbadhu , hojii jalqaba duraa hojjachaa turte saniis hojjadhu ! Yoo toowbachuu baatte ammoo , ani sitti dhufee tiin , qabduu ibsaa kee tii bakka isaa irraa niin buqqaasa .
66002006	Haa tahu malee , waan gaarii takka ni qabda ; isiiniis , hojii Niqolaawotaa taniin ani jibbu san atiis ni jibbita .
66002007	“ Namni gurra dhagayu qabu , waan Ruuhal Qudus waldoota kiristaanaa tiin jedhu haa dhagayuu ! Warra moohuuf muka jannata Rabbii keeysa jiru , kan firii isaa nyaatanii jiraatan irraa akka nyaataniif mirga isaaniif niin kannaaf ” tan jettuu dha .
66002008	“ Gara maleeykaa waldaya Simiirnaatti , ‘ Ergaan tun tan isa duraa tii fi isa boodaa , kan du'ee , deebi'ee jiraate biraahi dhufte ’ jedhii tii barreeysi ! ”
66002009	Ergaaniis , “ Rakkina si irra gahe , hiyyuma tee tiis niin beeka , ati ammoo taajira ! Hanjamaa warri Yihudoota hin tahin , kanneen nuti Yihudoota ifiin jedhan si irratti godhan san ani niin beeka ; warri nuti Yihudoota ifiin jedhan suniis jammaata Sheeyxaanaa ti .
66002010	Rakkina dhihotti si irra gahuuf deemu kana hin sodaatin ! Kunoo , Sheeyxaanni , fitinamtanii akka laalamtaniif jecha , isin keeysaa hanga tokko zabxiyyatti naquufi deema , guyyaa kudhan rakkachuufi deemtu ; hamma du'atti illee taanaan isin warruma amanamoo anaaf tahaa , aniis badhaasa injifannoo teeysanii , gonfoo jireenyaa tiin isiniif kanna .
66002011	“ Namni gurra dhagayu qabu , waan Ruuhal Qudus waldayoota kiristaanaa tiin jedhu haa dhagayuu ! ‘ Warri moohu du'a lamadaa tiin hin miidhaman ’ ” tan jettuu dha .
66002012	“ Gara maleeykaa waldaya Phergaamoonitti , ‘ Ergaan tun isa kan habalee gara lamaaniin qara qabdu qabuu biraahi dhufte ’ jedhii barreeysi ! ”
66002013	Ergaaniis , “ Ani bakka ati jirtu niin beeka , bakki sun lafa teeysoo Sheeyxaanaa ti . Ati ammoo maqaa kiyya jabeeysitee qabdee ti jirta , bara Antiiphaas raga-baatuun amanamaan kiyya isin jiddutti bakka Sheeyxaanni jiraatu sanitti ajjeefame illee , ati anatti amanuu hin dhiifne .
66002014	Haa tahu malee , waaniin si irratti arke waa xiqqo ni jiru ; namoonni kanneen barsiisa Bala'aamiin qabamanii tu isin jidduu jira . Bala'aam , Bala'aaq joollee Israa'el afajaanjeeysuuf gufuu isaan dura kaayee ti , qalma waaqayyolii tolfamaniif dhihaate akka nyaatanii fi , ammaas zinaas akka hojjatan gochisiisuu dhaani dilitti isaan naqe .
66002015	Haaluma san fakkaatutti , warri barsiisa Niqolaawotaa fudhataniis isin keeysa ni jiru .
66002016	Ammaas taanaan toowbadhu ! Tana yoo didde ammoo , ani dafee tiin sitti dhufa ; jarreen saniis habalee afaan kiyya keeysaa baatuuniin lolaani .
66002017	“ Namni gurra dhagayu qabu , waan Ruuhal Qudus waldoota kiristaanaa tiin jedhu haa dhagayuu ! ‘ Warra moohuuf maannaa dhooyfamte san keeysaahiin kannaafi ; dhagaa adii maqaan haarayni irratti barreeyfame tokkoos niin kannaafi ; maqaa saniis warruma fudhate malee , namni biraa tokko illeenuu hin beeku ’ ” tan jettuu dha .
66002018	“ Gara maleeykaa waldaya Tiyaatiraatti , ‘ Ergaan tun , tan Ilma Rabbii kan ija akka barbada ibiddaa qabuu , kan miilli isaa akka sibiila diimaa naziifamee walqisuu biraahi ’ jedhii barreeysi ! ”
66002019	Ergaaniis , “ Ani hojii tee , jaalala tee tii fi amantii tee tiis niin beeka ; warra biraa gargaaruuf if kannuu tee , obsaan dandayuu tee , hojii tee tan duraa irra tan ati amma hojjattu tun akka irra caaltuus niin beeka .
66002020	Ammoo dubartittii Yezaabel jedhamtu , tan ‘ Ani nabiyyii dha ’ jettee if yaamtu , tan kaadamtoota kiyyaas akka zinaa godhan barsiiftee , ammaas qalma waaqayyolii tolfamanii akka nyaataniif isaan dogongorsiisaa jirtu san , caluma jettee dhiisuu tee si irratti arkee tiin jira .
66002021	Ani , isiin dilii isii tii irraa akka toowbattuuf , wayta kannee tiifiin jira ; isiin ammoo ejjummaa isii tii irraa deebi'uu hin barbaanne .
66002022	Kunoo , ani akka isiin dhukkubsattee siree irra ciiftu niin godha , warra isiin wajji zinaa hojjatan ammoo , toowbatanii hojii isii irraa yoo deebi'uu baatan , rakkoo guddoo keeysattiin isaan darba .
66002023	Joollee isii tiis dhawee tiin ajjeesa ; hogguus waldayoonni kiristaanaa hundinuu , kan qalbii namaa tii fi yaada garaa namaa tiis xiinxalu , ana tahuu kiyya ni hubatu . Aniis ammaas hunduma keeysaniifuu matuma matatti akkuma hojii teeysaniititti isiniif kannuufiin taa'a .
66002024	“ Tiyaatiraa keeysatti warri haftan , kanneen barsiisa kana duuka hin bu'in , ammaas ‘ Hiccitiin Sheeyxaanaa gadi fagoo dha ’ barsiisa jedhaniin sanitti warra hin seenin irratti , ba'aa biraa godhee hin kaahu , isiniin jedha .
66002025	Waan qabdan ammoo hangaan ani deebi'ee dhufu jabeeysaa tii qabadhaa !
66002026	Nama moohuuf , kan fedha kiyya hanga dhumatti eegee hojjatuuf , saboota saba Israa'el hin tahin irratti amrii niin kannaafi .
66002027	Inni ulee sibiilaa tiin saboota san bulcha , akka meeshaa suphee irraa tolfatamtetti isaan ni hurreeysa . Akkumaan ani Abbaa kiyya biraa amrii fudhadhetti ,
66002028	ani bakkalcha bariisaa isaaf niin kanna .
66002029	Namni gurra dhagayu qabu , waan Ruuhal Qudus waldayoota kiristaanaa tiin jedhu haa dhagayuu ! ” tan jettuu dha .
66003001	“ Gara maleeykaa waldaya Saardesitti , ‘ Ergaan tun , isa ruuhaanota Rabbi kaadaman torbaa fi urjoota torbaas qabu biraa dhufte ’ jedhii barreeysi ! ” Ergaaniis , “ Ani hojii tee niin beeka , maqumaafi jiraataa jedhamtee yaamamta malee , ati nama du'aa dha .
66003002	Dammaqii ka'ii tii ! Hammuma hafe kan du'uu bira gahe san jajjabeeysi ! Ani fuula Rabbii kiyyaa duratti hojiin tee fiinxaan bahuu isii hin agarre .
66003003	Eegasuu ammaas , waan dhageeysee fi fudhatte san yaadadhuu eegii , toowbadhu ! Yoo dammaqaa tahuu baatte ammoo , ani akka hattuun dhuftuttiin dagutti dhufaa , waytaan ani sitti dhufuus gonkumaa hin beeytu !
66003004	Haa tahu malee , amma illee Saardes keeysaa namoota muraasa warra uffata isaanii odoo hin najisin jiran ni qabda . Isaan kun uffata adii uffatanii , anaa wajjiin deddeemuufi taa'u ; isaan warra kanaan malani .
66003005	Warra moohuuf akkasumatti uffata adiitu uwwifama ; ani Kitaaba Jireenyaa , kan warri jireenya arkachuuf deeman keeysatti barreeyfaman keeysaa maqaa isaanii hin balleeysu ; Abbaa kiyya duratti , maleeykoota isaa durattiis , maqaa isaanii yaamee tiin , kiyya tahuu isaanii beeysisa .
66003006	“ Namni gurra dhagayu qabu , waan Ruuhal Qudus waldayoota kiristaanaa tiin jedhu haa dhagayuu ! ” tan jettuu dha .
66003007	“ Gara maleeykaa waldaya Filaadelfiyaatti , ‘ Ergaan tun tan isa qulqulluu , kan dhugaa , kan maftaa Daawwid if harkaa qabu , kan waan inni banu namni tokko illeen cufuu hin dandeenye , waan inni cufuus namni tokko illeen banuu hin dandeenye san biraa dhufte ’ jedhii barreeysi ! ”
66003008	Ergaaniis , “ Ani hojii tee niin beeka ; ati humna xiqqoo dha qabda , ammoo qoowlii tiyya eeydee ti jirta , maqaa kiyyaas hin kaadne . Kunoo , ani balbala banamaa , kan namni tokko illeenuu cufuu hin dandeenye , fuula kee dura kaayee , siif kannee tiin jira .
66003009	Kunoo , ani warra jammaata Sheeyxaanaa keeysaa Yihudoota odoo hin tahin , kijibaan nuti Yihudoota ifiin jedhan san sittiin kanna . Kunoo , isaan dhufanii miila kee jalatti akka kufanii fi , ammaas ani si jaalachuu kiyyaas akka beekaniin godha .
66003010	Ati , qoowlii tiyya tan obsaan dandayi jettu waan eeydeef jecha ; eegasuu aniis za'aa fitinaa tan guutummaa biyya addunyaa irratti dhuftee namoota lafa irra jiraatan hundumaa fitinuuf dhuftu jalaa akka baatu siin eega .
66003011	Aniis daddafee tiin dhufaa jiraa ; nam tokko illeenuu gonfoo moohicha kee tii si duraa akka hin fudhanne , waan harkaa qabdu jabeeysii tii eeggadhu !
66003012	Nama moohu , Beeytal Maqdas Rabbii kiyyaa keeysattiin isa utubaa godha ; achi keeysaahiis gonkumaa deebi'ee hin baafamu . Maqaa Rabbii kiyyaa , maqaa magaalaa Rabbii kiyyaa Yerusaaleem haaraya tan Rabbii kiyya biraa samii keeysaa gadi buutuu fi , maqaa kiyya haarayaas isa irrattiin kataba .
66003013	“ Namni gurra dhagayu qabu , waan Ruuhal Qudus waldayoota kiristaanaa tiin jedhu haa dhagayuu ! ” tan jettuu dha .
66003014	“ Gara maleeykaa waldaya Laa'odiiqeyaatti , ‘ Ergaa tana isa “ Aammiin ” jedhamu , raga-baatuu amanamaa dhugaaf ragaa bahu , kan madda waan Rabbi uume hundumaa tahee sanii tu erge ’ jedhii katabi ! ”
66003015	Ergaaniis , “ Ani hojii tee niin beeka ; hojii tee keeysatti ati oowwaa yookiin qabbanaawaas hin taane ; oowwaa yookiin qabbanaawaa odoo taatee irra wayya ture !
66003016	Ati ammoo buhaawaa dha ; ati qabbanaawaa yookiin oowwaa waan hin tahiniif jecha , ani afaan kiyya keeysaa si tufuu bira gahee tiin jira .
66003017	“ Atiis , ‘ Ani sooreysa , diinaggees walitti qabadhee tiin jira , wanni natti irrate hin jiru ’ jetta ; ati nama gad-galoo , kan booyuun barbaachisuufi , yaa deegaa , jaamaa , qullaa saaxil tahuu kee if hin beeytu .
66003018	Ani ammoo akka ati ziqeeya aslii ibiddaan naziifame ana irraa bitattee taajiroomtuu fi , ammaas qullaa taatee satrii dhabuun tee akka hin mullanneef , uffata adii , ammaas arkuu akka dandeeysuuf kuula ijatti naqattuus anuma irraa bitadhuun si gorsa .
66003019	Warraan jaaladhu hundumaa balleeysaa isaanii ittiin hima , niin ibraanaasi ; eegasuu itti yaadii tii toowbadhu !
66003020	Kunoo , ani balbala dura dhaabbadhee tiin hulaa dhadhawa ; namni sagalee tiyya dhagayee balbala yoo anaaf bane , ani ol niin seena , isaan wajjiiniis maadditti niin dhihaadha , inni niis anaa wajjiin ni nyaata .
66003021	Akkumaan ani ifii moohee Abbaa kiyya wajjiin arshii isaa irra taa'e kanatti , namticha moohu anaa wajjiin arshii tiyya irra akka taa'uuf mirga niin kannaafi .
66003022	“ Namni gurra dhagayu qabu , waan Ruuhal Qudus waldayoota kiristaanaa tiin jedhu haa dhagayuu ! ” tan jettuu dha .
66004001	Kana booddee ani ilaallaan , kunoo samii keeysa balbala banamtuu takkaa tu ture . Sagaleeniin duraan dhagaye tan akka garriitti anatti dubbattu takka , “ As ol koottu , aniis waan kana booddee tahuun irra jiruun si agarsiisa ! ” jette .
66004002	Hogguusumaan ani Ruuhaan guutame ; kunoo , arshiin takka samii keeysa dhaabbattee , inni tokkoos irra taa'ee ti ture .
66004003	Inni arshii irra taa'ees akka lu'ulu'a dhagoota Yaasphisii fi Saardiyonitti walaqqisee ti mullata ture ; naannawa arshichaa tiis sabbata-gaaloo kan lu'ulu'a aslii Simaaragidos jedhamu fakkaatuu tu ture .
66004004	Arshitti naannawanii arshoota biraa diiydamii afurii tu ture ; isaan irraas manguddoonni diiydamii afur tattaa'anii ti turan . Manguddoonni kun ammoo uffata adaadii uffatanii , matattiis gonfoowwan ziqeeyaa kaayatanii ti turan .
66004005	Arshii irraa walaqqisa hangaasuu tii fi ammaas didirrisa sagalee mandiisuu tu baha ture ; arshii fuula dura ibsaaleen torba ni belbelu turan ; isaaniis ruuhaanota torban Rabbi kaadamani .
66004006	Akkasumatti ammaas arshicha fuula dura , waan akka bahar daawwitii fakkaatu , walaqqisaa akka culunqee tu ture . Naannawa arshichaa cinaachan isii hundumaanuu uumama lubbuu qaban afurii tu ture ; isaaniis fuula duraa fi duuyda duubaaniis ija hedduu dha qabu turan .
66004007	Uumamni lubbuu qabu sun inni duraa leenca fakkaata ture ; inni lamadaa dibicha fakkaata ture ; inni sadeeysaan fuula akka namaa ti qaba ture ; inni afreysaan risaa bararu fakkaata ture .
66004008	Uumamni lubbuu qaban afranuu , matumatti goblaa jaha jaha qaban ; keeysaa fi duubaaniis ijaatu itti tarrifamee waliin gahe . Halkanii fi guyyaas odoo gargar hin kutin , “ Rabbi Gooytaan kan hundumaa dandayu , kan duriis ture , kan ammaas jiru , kan dhufuuf deemuus , qulqulluu dha , qulqulluu dha , qulqulluu dha ! ” jechaa ti faarfatu .
66004009	Uumamni lubbuu qaban kanneen isa arshii irra taa'e , kan bara baraaf jiraatu saniif guddina , ulfinaa fi hamdiis ni dhiheeysu turan .
66004010	Wayta tanattiis manguddoonni diiydamii afran , isa arshii irra taa'e , kan bara baraaf jiraatu saniif gombifamanii ti sujjuudu ; gonfoowwan isaanii tiis arshicha dura kaayanii ti faarfatu .
66004011	Hogguus , “ Ati waan hundumaa waan uumteef , isaaniis fedha kee tiin waan uumamaniif , waan jiraataniifiis Gooytaa keenya , Rabbii keenya , guddina , ulfinaa fi , amriis fudhachuun siif gaha ” jedhu .
66005001	Hogguus ani isa arshii irra taa'ee jiru harka isaa kan mirgaatti kitaaba maramee taa'u tokkoon arke ; kitaabtichi niis keeysaa fi duubaan barreeyfamee , eega cufame ammaas sumuda torbaan cufamee ti ture .
66005002	Maleeykaan jabaan tokko sagalee isaa ol fuudhee ti , “ Sumuda kitaabtichi ittiin cufame irraa muree , kitaabticha banuuf kan male eenyu ? ” jechaa kan labsuun arke .
66005003	Samii keeysaa taanaan , lafa irraahiis , lafa jalaahiis nam tokko illeenuu kitaabticha banuu yookiin keeysa isaa laaluu hin dandeenye .
66005004	Nam tokko illeenuu kitaabticha banuuf yookiin keeysa isaa laaluuf kan male waan hin argaminiif jecha hedduu dhaan booye .
66005005	Manguddoota keeysaa inni tokko ammoo , “ Hin booyin ! Kunoo , leencichi shanyii Yihudaa , hidda Daawwid keeysaa ka'ee moohee ti jira , inni sumuda kanneen torban mummuree kitaabticha banuu ni dandaya ” naan jedhe .
66005006	Arshii fuula duraas , uumama lubbuu qaban afranii fi manguddoota jidduu , hoolaa akka waan gorra'ame fakkaatee dhaabbatu tokkoon arke . Hoolaan kuniis gaanfa torbaa fi ija torba qaba ture ; isaan kun ruuhaanota torban kanneen Rabbi kaadamani gara guutummaa biyya addunyaatti erge .
66005007	Hoolichi niis deemee ti harka mirgaa isa arshii irra taa'ee jiru keeysaa kitaabticha fudhate .
66005008	Hogguu inni kitaabticha fudhate , uumamni lubbuu qaban afran , manguddoonni diiydamii afraniis hoolicha duratti sujjuudan . Adduma addaan kiraaraa fi girgiraa libaanata itti aarsan , tan ziqeeya irraa tolfamte if harkaahi qabu ; libaanatni girgiraa keeysa guutuu dha ture ; inni niis kadhata warra Rabbiif qulqullaawanii ti .
66005009	Isaan faarfannaa haaraya hogguu faarfatan , “ Ati kitaabticha maramaa fudhachuu dhaaf , sumuda isaa tiis banuuf kan malte ; ati ifii gorra'amtee , ammaas gosa namaa hunduma keeysaa , afaan hundumaa keeysaa , ummata hundumaa keeysaa , saba hundumaa keeysaahiis , namoota gumaa dhiiga kee tii tiin Rabbiif bitte .
66005010	Ati mootummaa fi luboota Rabbii keenya tajaajilan isaan goote , isaaniis lafa irratti mootomuufi taa'u ” jedhan .
66005011	Kana booddee ani maleeykoota hedduu warra arshichatti , uumama lubbuu qaban sanitti , manguddoota sanittiis naannawaniin arke ; lakkooysi isaanii tiis halfa halfaa fi ammaas kumaatama kumaatamaa ti ture ; sagalee isaanii tiis niin dhagaye .
66005012	Isaan sagalee guddaa dhaan , “ Hoolichi inni qalame amrii , badhaadhummaa , hikmaa , humna , ulfina , guddina , hamdiis fudhachuun kan male ” jedhan .
66005013	Wanni samii irratti , lafa irratti , lafa jalatti , bahar keeysatti uumamanii , isaan keeysa jiruus hundinuu , “ Hamdiin , ulfinni , guddinni , amriin , isa arshii irra taa'ee jiru saniif , hoolichaafiis baraa hanga bara baraatti haa tahan ! ” jechuu isaanii tiis niin dhagaye .
66005014	Uumamni lubbuu qaban afraniis , “ Aammiin ! ” jedhan ; manguddooniis gombifamanii ti sagadan .
66006001	Kana booddee hoolichi sumuda torban keeysaa tokko odoo banuutiin arke ; uumama lubbuu qaban afran keeysaa tokko sagalee akka mandiisuu tiin , “ Koottu ! ” jechuu isaa tiin dhagaye .
66006002	Ani achi ilaallaan , kunoo ammaas farda adii tokkoon arke ; kan farda irra taa'ees goobo harkaa qaba ture ; gonfoon takkaas isaafi kannamte . Inni niis moohaa , ammaas moohuu dhaafiisi bahe .
66006003	Hogguu hoolichi sumuda lamadaa bane , uumamni lubbuu qabu inni lamadaa , “ Koottu ! ” jechuu isaa tiin dhagaye .
66006004	Fardi biraa diimaan bilchoon tokkoos ni bahe ; kan farda san irra taa'eef nagaya lafa irraa balleeysuun , namoonni niis akka wal qaqqalan godhuuniis amrii ni kannamteefi ; ammaas habaleen guddoon takka isaaf ni kannamte .
66006005	Hogguu hoolichi sumuda sadeeysaa bane ammaas , uumamni lubbuu qabu inni sadeeysaan , “ Koottu ! ” jechuu isaa tiin dhagaye . Aniis achi ilaallaan farda gurraacha tokkoon arke ; kan farda irra taa'ees mizaana if harkaa qaba ture . muka inabaa ammoo hin miidhin ! ” kan jedhuun dhagaye .
66006006	Hogguus ani waan sagalee fakkaattu , tan uumama lubbuu qaban afran jidduu dhaa , “ Qamadii ribuu xiqqoo takka gatii mo'oya guyyaa tokkoo , garbuu ribuu xiqqoo sadihiis gatii mo'oya guyyaa tokkoo godhii ol kaasi ! Muka ejersaa tii fi .
66006007	Hogguu hoolichi sumuda afreeysaa bane ammoo , sagaleen uumama lubbuu qabu afreeysaan , “ Koottu ! ” jechuu isii tiin dhagaye .
66006008	Hogguus ani achi ilaallaan farda boora tokkoon arke . Inni farda irra taa'ees maqaan isaa “ Du'a ” jedhama , azaabni niis isa duuka deeme . Lafa tana irra ummata jiran keeysaa , harka afur keeysaa harka tokko habalee dhaan , abaariin , musiibaa balaa tiin , bineensa bosonaa tiin akka ajjeesaniif amriin isaaniif kannamte .
66006009	Hogguu hoolichi sumuda shaneeysaa bane ammoo , ani bakka aarsaa jalatti , lubbuu warra Qoowlii Rabbii tiif jecha , ammaas ragummaa bahanitti jabaachuu isaanii tiif jecha qalamaniitiin arke .
66006010	Isaan sagalee guddoo dhaan iyyaa , “ Yaa Gooytaa guddaa , qulqulluu fi Abbaa dhugaa ! Warra lafa irra jiraatan irratti firdii itti nuuf gootee , hanga dhiiga keenyaaf haluu irraa nuuf baatutti hangam tura ? ” jedhan .
66006011	Hogguus adduma addaan uffanni adaadiin isaaniif ni kanname , obboleeyyan isaanii , hojii Rabbii keeysatti golli isaanii , warri akkuma isaanii ajjeefamuuf deeman hanga lakkooysi isaanii guutamutti , wayta gabaabduuf amma illee akkuma haara baafatani isaanitti himame .
66006012	Kana booddee hoolichi sumuda jaheeysaa banuu isaa tiin arke . Sossooha lafaa guddaatu tahe ; aduuniis akka ciletti gurraachomte , jiini guutumatti akka dhiigaatti diimate .
66006013	Akka firii habruu tan bubbeen jabduun rooraaftee harcaaftutti , urjiileen samii keeysaa lafatti gadi harca'an .
66006014	Samiin akka itillee maramtutti maramtee ti dhabamte ; gaarrinii fi , biiyti bishaan keeysaa hundi niis bakka isaanii tii ni kaafaman .
66006015	Kana booddee , mootoonni lafa tana irraa , namoonni beekamoon , abbootiin duulaa , taajiroonni , jajjaboonni , gabroonninii fi namni bilisni hundinuu holqa keeysatti , dhaga-tuulii jidduttiis ni dhokatan .
66006016	Gaarranii fi dhagaa siibaas yaamanii ti , “ Nu irratti jigaa tii , fuula isa arshii irra taa'u duraa , lola hoolichaa duraahiis nu dhooysaa !
66006017	Guyyaan guddaan kan isaan kun itti lolaman dhufee ti jira ; eegaa , eenyuutu dura dhaabbachuu dandaya ree ? ” jedhan .
66007001	Kana booddee maleeykoonni afur kanneen ruknii lafaa afran irra dhadhaabbatanii , qilleensi lafa irratti , bahar irratti , mukattiis akka hin qilleensofneef qilleensota ruknii afranii warra ittisuun arke .
66007002	Ammaas maleeykaan biraa kan sumuda Rabbii jiraataa dhaa qabu tokko gara baha biiftuu tii kan ol bahuun arke . Maleeykichi niis maleeykoota afran warra lafaa fi bahar miidhuun isaaniif kanname san sagalee guddoo dhaan yaamee ti ,
66007003	“ Hanga nuti adda kaadamtoota Rabbii keenyaa irratti sumuda goonuu , lafaa fi bahar , mukaas hin miidhinaa ! ” isaaniin jedhe .
66007004	Lakkooysa warra mallateeyfamanii tiis niin dhagaye ; gosa joollee Israa'el hundumaa keeysaa kuma dhib tokkoo afurtamii afurtu mallateeyfame .
66007005	Gosa Yihudaa keeysaa kum kudha lamaatu mallateeyfame ; gosa Ruuben keeysaa kum kudha lama , gosa Gaadi keeysaa kum kudha lama ,
66007006	gosa Asheer keeysaa kum kudha lama , gosa Niftaalem keeysaa kum kudha lama , gosa Minaasee keeysaa kum kudha lama ,
66007007	gosa Shimi'oon keeysaa kum kudha lama , gosa Lewii keeysaa kum kudha lama , gosa Yisaakor keeysaa kum kudha lama ,
66007008	gosa Zebuloon keeysaa kum kudha lama , gosa Yoseef keeysaa kum kudha lama , gosa Beniyaamin keeysaa kum kudha lamaatu mallateeyfaman .
66007009	Kana booddee ilaallaan , kunoo dilli hedduun namaa saba hundumaa keeysaa , gosa hundumaa keeysaa , ummata hundumaa keeysaa , afaan dubbatamu hundumaa keeysaa kanneen dhufan , kanneen namni tokko illeenuu isaan lakkaawuu hin dandeenyeen arke ; isaaniis uffata adaadii uffatanii , damee muka meeyxii dhaa harka isaaniitti qabatanii arshicha dura , hoolicha duraas ni dhadhaabbatu turan .
66007010	Isaan kun sagalee guddoo dhaan , “ Najaatni Rabbii keenya kan arshicha irra taa'uu fi ammaas , hoolicha biraahi arkama ! ” jedhan .
66007011	Maleeykoonni arshii , manguddootaa tii fi uumama lubbuu qaban afranitti naannawanii warri dhaabbatan hundinuu , arshii duratti adda isaanii tiin gombifamanii ti Rabbiif sagadan .
66007012	Sagada isaanii keeysattiis , “ Aammiin ! Rabbii keenyaaf hamdiin , guddinni , hikmaan , galanni , ulfinni , humniti , amriiniis bara baraaf haa tahu ! Aammiin ! ” jedhan .
66007013	Ergasii manguddoota keeysaa inni tokko , “ Warri uffata adaadii uffatan kun eenyu , eeysaahi dhufan ? ” jedhee ti na gaafate .
66007014	Ani ammoo , “ Yaa Gooftaa koo , sumaatu beeka ! ” jedhee tiin deebiseefi . Hogguus inni , “ Isaan kanneen warra rakkina guddaa keeysaa bahanii dhufani ; uffata isaanii tiis dhiiga hoolichaa tiin miicanii addeeysanii ti jiru .
66007015	Kanaaf isaan arshii Rabbii duratti arkamanii , halkanii fi guyyaas Beeytal Maqdas isaa keeysatti isa kaadamu ; inni arshii irra taa'uus dukkaana isaa isaan irratti dhaabuuni dahoo tahaafi .
66007016	Eegaa , isaan kanaan booda hin beelawan , hin dheebotaniisi ; aduu fi amajjiiniis isaanitti hin bu'an .
66007017	Hoolichi arshii jidduu jiraatu isaan waan tiysuuf jecha , gara burqaa bishaan jireenya kannuttiis isaan geeysa ; Rabbiis imimmaan hundumaa huu ija isaanii irraa haqa ” naan jedhe .
66008001	Hogguu hoolichi sumuda torbeeysaa bane , bantii samii keeysatti , hanga walakkaa sa'aatiif , calii tu tahee ture .
66008002	Kana booddee maleeykoota torba warra fuula Rabbii dura dhaabbataniin arke ; isaaniifiis garriin torba ni kannamaniif .
66008003	Maleeykaan Rabbii kan biraa tokkoos , girgiraa libaanata itti aarsan , tan ziqeeya irraa tolfamte harkaa qabu dhufee , bakka aarsaa sani dhaabbate ; bakka aarsaa ziqeeya irraa tolfame , kan arshii fuula dura jiru san irratti , kadhata warra Rabbiif qulqullaawanii hundumaa wajjiin akka inni dhiheeysuuf , libaanatni hedduun maleeykichatti kanname .
66008004	Aarri libaanataa kadhata warra Rabbiif qulqullaawanii wajjiin , harka maleeykicha sanii keeysaa gara fuula Rabbitti ol ka'e .
66008005	Hogguus maleeykichi girgiraa libaanata itti aarsan san fuudhee ti , bakka aarsaa san irraa ibidda itti guutee , lafatti gadi furgugeeyye ; kunoo , sagaleen mandiisuu dhaa , sagaleen biraa tiis wal jalaa qaban , hangaasuun ni walaqqifti , dachiiniis ni sossooti turte .
66008006	Maleeykoonni torban kanneen garriin torba kannamaniifiis , garrii isaanii afuufuuf qophii dha tahan .
66008007	Maleeykaan inni duraa garrii isaa ni afuufe . Cabbii dhaa fi ibiddi dhiigaan walitti makamee tu itti aane , isaaniis gara dachitti gadi darbaman ; dachiiniis harka sadih keeysaa harki tokko ni gubatte ; mukkeeniis harka sadih keeysaa harki tokko ni gubatan ; meeyri citaa hundi niis ni gubate .
66008008	Kana booddee maleeykaan lamadaa garrii isaa ti afuufe . Wanni akka gaara guddaa ibiddaan gubatuu tokkoos bahar keeysatti darbame ; bahariis harka sadih keeysaa harki tokko dhiiga tahe .
66008009	Uumamni lubbuu qaban kanneen bahar keeysa jiraataniis harka sadih keeysaa harki tokko ni dhuman ; markaboonni niis harka sadih keeysaa harki tokko dirgim tahan .
66008010	Maleeykaan sadeeysaan ammaas garrii isaa ni afuufe . Urjiin guddoon tan akka ichima bobawuu tokkoos samii keeysaa gadi buutee lagootaa fi maddoota bishaanii harka sadih keeysaa harka tokko irratti kufte .
66008011	Maqaan urjii sanii tiis “ Hadheeyso ” jedhama ; bishaaniis harka sadih keeysaa harki tokko ni hadhaawe ; sababa bishaan hadhaaweef jecha , namni hedduun bishaan saniin karraqaman .
66008012	Maleeykaan afreeysaaniis garrii isaa ni afuufe . Aduun harka sadih keeysaa harki tokko , jiini niis harka sadih keeysaa harki tokko , urjoonni niis harka sadih keeysaa harki tokko , ifni isaanii harka sadih keeysaa harki tokko , akka dukkanaawu godhame ; akkasitti ifni guyyaa harka sadih keeysaa harki tokko , ifni halkanii tiis ammaas harka sadih keeysaa harki tokko akka hin ibsine godhaman .
66008013	Kana booddees risaa bantii samii walakkaa bararu tokkoon arke ; inni niis sagalee guddoo dhaan iyyee ti , “ Sagaleen garrii dhaa tan maleeykoonni sadih warri biraa dhageeysisuuf deeman , dhageeysifamuu bira waan gaheef , warra lafa irra jiraniif magan ! Magan ! Magan ! ” jechuu isaa niin dhagaye .
66009001	Maleeykaan shaneeysaan garrii isaa ni afuufe . Hogguus ani urjii samii keeysaa lafatti kufte takkaan arke ; urjicha saniifiis maftaan boolla lafa jala gadi fagoo hoonga hin qabnee tu kannameefi .
66009002	Urjichi afaan boolla lafa jala gadi fagoo hoonga hin qabne san ni bane ; aarri akka aara bakka ibidda guddaa tii ka'uutiis boollicha keeysaa ni bahe ; ifni aduu tii fi hawaaniis aara boolla keeysaa bahuun ni dukkaneeyfaman .
66009003	Aara san keeysaa ammaas awwaannisni lafa irratti gadi yaa'e ; awwaannisa saniif humna akka qajjeebbuu tu kannameefi .
66009004	Isaan citaa lafaa , meeyraa fi mukaas odoo hin miidhin , namoota warra sumuda Rabbii adda isaanii irraa hin qabne qofa akka miidhaniif ajajaman .
66009005	Awwaannisni namoota ajjeesuuf odoo hin tahin , ji'uma shan qofaaf musiibaa akka isaanitti buusuufi amriin kannamteefi ; laalaan isaan nama irraan gayaniis , tan akka qajjeebbuun nama ciniintee ti .
66009006	Wayta san keeysatti namoonni du'a ni barbaadu , ammoo du'a hin arkatan ; du'uus ni hawwu , duuti ammoo isaan dheeysiti .
66009007	Bifti awwaannisa sanii , faradoo duulaaf qopheeyfaman fakkaata ; waan akka gonfoo ziqeeyaa ti mataa irraa qabu turan . Fuulli isaanii fuula namaa ti fakkaata .
66009008	Rifeensi isaanii akka rifeensa mataa dubartii ti ; ilkeen isaanii tiis akka ilkaan leencaa ti .
66009009	Qoma isaaniitti waan akka sadariiyyaa sibiilaa uffatanii ti turan ; didichaan goblaa isaanii tiis akka didichaa konkolaattoota faradoo hedduun harkifamaa duulatti didichanii ti .
66009010	Eegee fi waan namaan iddan kanneen akka qajjeebbuun qabduu fakkaatanii ti qabu turan ; humniti isaan ji'a shaniif ittiin namaan miidhan ammoo eegee isaanii keeysa jirti .
66009011	Isaaniis mootii isaan bulchu ni qabu turan , inni ammoo maleeykaa qilee lafa jalaa sanii ti ; maqaan maleeykichaa afaan Yihudootaatti “ Abadoon ” , afaan Giriigitti ammoo “ Apholiyon ” jedhama ; inni niis “ Balleeyso ” jechuu dha .
66009012	Maganiin duraa dabartee ti jirti . Kunoo , kana booda ammaas maganii lamaatu amma illee hafee dhufa jira .
66009013	Maleeykaan jaheeysaan garrii isaa ni afuufe . Hogguus ani sagalee ruknii afran aarsaa ziqeeyaa kanneen fuula Rabbii dura dhaabbatan irraa dhuftuun dhagaye .
66009014	Sagaleen , maleeykaa jaheeysaa garrii baatu saniin , “ Maleeykoota afran laga Efraaxiis guddichatti hidhaman san hiiki ! ” jette .
66009015	Maleeykoonni afran suniis ni hiikaman ; isaan warra namoota irraa harka sadih keeysaa harka tokko sa'aa tanatti , guyyaa kanatti , ji'a kanatti , ammaas bara kanattiis ajjeesuuf qopheeyfamanii turani .
66009016	Lakkooysi loltuu warra faradoo dhaa , miliyoona dhib lama tahuu isaa niin dhagaye .
66009017	Hogguus ani faradoo sanii fi , warra faradoo san irra taa'an , mullata keeysattiin arke . Isaan sadariiyyaa sibiilaa diimaa , bifa buuloo gurraacha , ammaas hurdii akka dannyoo ti qabu turan . Mataan faradoo sanii tiis mataa leencaa ti fakkaata ture ; afaan isaanii keeysaa ammoo ibidda , aaraa fi dhagaan bobawuus ni bahu turan .
66009018	Ibidda , aara , dhagaa bobawu , balaa sadeen afaan faradoo keeysaa bahan saniin , namoonni harka sadih keeysaa harki tokko ni ajjeefaman .
66009019	Humniti faradoo sanii afaan isaanii keeysaa fi eegee isaanii keeysa jirti ; eegeen isaanii bofa mataa qabu fakkaatti , namootaan miidhuuf itti fayyadamu .
66009020	Namoonni balaa saniin odoo hin ajjeefamin hafan hundinuu , toowbatanii waaqayyolii harka isaanii tiin tolfatan irraa hin deebine ; ruhaanota hamoo fi waaqayyolii ziqeeya irraa , meeta irraa , sibiila diimaa irraa , dhagaa irraa , muka irraahiis tolfaman , kan ammoo arkuus , dhagayuus , asii fi achi deddeemuus hin dandeenyeef gombifamanii sagaduus isaan warra hin dhiifne .
66009021	Isaan toowbatanii nama ajjeesuu irraa , falfala namatti godhuu irraa , halalummaa isaanii irraa , hanna isaanii irraahiis hin deebine !
66010001	Eegas ammaas maleeykaa jabaa biraa tokko , samii keeysaa odoo gadi bu'aa jiruutiin arke . Inni duumeeysa uffatee , mataa isaa gubbaa irraa sabbata-gaaloo ti qaba ture ; fuulli isaa akka adutti walaqqisa , miillan isaa tiis akka utubaa ibiddaa ti turan .
66010002	Inni kitaaba maramu xiqqaa banaa dha if harkaa qaba ture ; miila isaa kan mirgaa bahar irra , miila isaa kan bitaa tiis lafa goggooyduu irra kaayate .
66010003	Sagalee guddoo akka sagalee leenca aaduu tiini iyye . Hogguu inni iyye , mandiisuun torbanuu sagalee isaanii ni dhageeysisan .
66010004	Hogguma isaan dubbatan san , ani waan isaan jedhan san barreeysuufiin ka'e ; ammoo sagaleen samii keeysaa , “ Waan mandiisuun torban dubbatan dhooysii tii garatti qabadhu malee , hin katabin ! ” tan anaan jettuun dhagaye .
66010005	Maleeykichi bahar irraa fi lafa goggooyduu irraas dhaabbatee arke sun , harka isaa kan mirgaa gara samiitti ol qabe .
66010006	Maqaa isa kan bara baraaf jiraatu , kan samii fi waan isii keeysa jiruus , lafaa fi waan isii keeysa jiruus , baharii fi waan isa keeysa jiruus , uume saniin kakatee , “ Eegana dhibaawuun hin jiru .
66010007	Guyyaa garriin torbeeysaan afuufamtu ammoo , wanni Rabbi dhooysatti akeeke , akkuma inni nabiyyoota kaadamtoota isaatitti himee ture sanitti , raawwatamuufi deemti ” jedhe .
66010008	Hogguus sagaleen duraan samii irraa anatti dubbachuu isii dhagaye sun , ammaas anatti dubbatte , “ Deemii tii kitaaba maramu banamaa , maleeykicha miila tokkoon bahar irra , ammaas miila tokkoon lafa goggooyduu irra dhaabbate san harkaa fudhadhu ! ” naan jette .
66010009	Ani hogguus gara maleeykichaa deemee tiin , kitaaba xiqqaa maramu san akka anaaf kannuun gaafadhe . Inni ammoo , “ Kitaabticha fudhadhuu nyaadhu ! Inni garaa kee keeysatti ni hadhaawa , afaan kee keeysatti ammoo mi'aawaa akka deymaa ti taha ” naan jedhe .
66010010	Hogguus ani kitaaba xiqqaa maramu san , harka maleeykichaa keeysaa fuudhee tiin nyaadhe ; inni afaan kiyya keeysatti akka deymaatti mi'aawa ture ; eegaan isa nyaadhee booda ammoo , garaan kiyya na hadhaawe .
66010011	Akkasumatti ammaas , “ Ati waa'ee namoota hedduu , saba hedduu , afaan hedduu , mootoota hedduu irrattiis raajii dubbachuu dha qabda ” jedhamee ti anatti himame .
66011001	Uleen akka ulee dhuundhumaan dhawanii takka anatti kannamte ; hogguus inni tokko , “ Ka'ii tii Beeytal Maqdas Rabbii bakka aarsaa tiis dhuundhuma dhawii , namoota achitti sagadaniis lakkaawi !
66011002	Ammoo abaada Beeytal Maqdas dhuundhuma hin dhawin , inni haa hafuu ! Abaadni saba qomoo Israa'el hin tahiniif waan kannameef jecha , isaaniis hanga ji'a afurtamii lamaa tiif magaalaa qulqulluu san miilaan irra yaa'anii balleeysuufi taa'u .
66011003	Ragoonni kiyya lamaanuu uffata gaddaa uffatanii , guyyaa kum tokkoo fi dhibba lamaa fi jahaatamman san raajii akka dubbataniin godha ” anaan jedhe .
66011004	Isaan kanneen muka ejersaa lamaanii fi qabduu ibsaa lamaan kanneen Rabbi Gooytaa biyya addunyaa dura dhadhaabbatani .
66011005	Eenyu illeen isaan miidhuu barbaannaan , ibiddumaa tu afaan isaanii keeysaa bahee diina isaanii fixa ; eegaa eenyu illeen isaan miidhuu barbaannaan , haaluma kanatti ajjeefamuun isaa hin hafu .
66011006	Jarreen kun lamaan wayta raajii dubbatan , roobni akka hin roobne samii cufuuf warra amrii qabu ; bishaan dhiigatti jijjiiruufiis amrii ni qabu ; ammaas biyya addunyaa dhaa balaa adda addaa tiin , wayta barbaadan dhawuufiis amrii warra qabu .
66011007	Hogguu isaan ragaa bahanii fixatan , bineensi boolla lafa jalaa tan hoonga hin qabne san keeysaa bahee , duula isaan irratti ni kaasa ; isaaniis moohee ti ajjeesa .
66011008	Reefki isaanii tiis magaalaa guddicha gooftaan isaanii duraan itti fannifame keeysatti karaa gubbatti arkamuufi taa'a ; mandarri suniis fakkeenya Sodoomii fi kan Misratti yaamama .
66011009	Nama hundumaa keeysaa , gosa hundumaa keeysaa , afaan hundumaa keeysaa , saba hundumaa keeysaa warri dhufan , guyyaa sadihii fi walakkaa dhaaf reefka isaanii lafatti ilaalu malee , awwaalamuu itti hin dhiisan .
66011010	Warri biyya addunyaa irra jiraatan du'a jara lamaanii kanatti ni gammadu , gammachuuniis badhaasa waliif kannu ; sababni isaa tiis , nabiyyoonni lamaan sun ummata biyya lafaa irratti , cinqii hedduu waan fidaniif jecha ture .
66011011	Guyyaa sadihii fi walakkaa booddee ammoo , Ruuhaan jireenya kannu Rabbi biraa dhufee , nabiyyoota du'an san keeysa seene . Isaaniis ka'anii ti dhaabbatan ; warri isaan arke hundinuu hedduu dha sodaatan .
66011012	Hogguus nabiyyoonni lamaan sun samii keeysaa sagalee guddoo tan , “ As ol koottaa ! ” jettee isaan yaamtu takka dhagayan . Isaaniis diinni isaanii tiis oduma arkanii ti , duumeeysa keeysa gara samiitti ol bahan .
66011013	Wayta san dachiin hedduu dha sossoote ; mandarri niis harka kudhan keeysaa harki tokko ni jijjige . Namoonni beekamoon kumni torbaas sossooha lafaa saniin ajjeefaman , warri hafan ammoo sodaatanii ti Rabbi Gooytaa samii tiif ulfina kannan .
66011014	Maganiin lamadaa dabartee , maganiin sadeeysaan kunoo daftee ti dhufa jirti .
66011015	Kana booddee maleeykaan torbeeysaan garrii isaa ni afuufe . Samii keeysaa ammaas sagaleen guddoon , “ Mootummaan biyya addunyaa tan Gooytaa keenyaa , tan Masiihii isaa tiis taatee ti jirti ; inni bara baraaf ni mootoma ” tan jettuu tu dhagayame .
66011016	Manguddoon diiydamii afran , warri fuula Rabbii dura arshii isaanii irra tattaa'an , adda isaanii tiin lafa gayanii ti Rabbiif sagadan .
66011017	Isaaniis , “ Yaa Rabbi , Gooytaa hundumaa dandeeysu , kan jirtu , kan jiraattees , humna tee guddoo fudhattee waan mootomteef , hamdii dha siif dhiheeysina !
66011018	Saboonni Rabbi hin beeyne ni aaran , ammaas wayti lola kee tii geeysee ti jirti ; wayti warri du'an firdii itti arkataniis geeysee ti jirti ; wayti kaadamtoonni kee Nabiyyoonni , warri qulqulloonni kee tii fi warri si sodaatan xiqqaa fi guddaaniis , badhaasa isaanii wayti itti arkataniis geeysee ti jirti ; wayti warri biyya addunyaa balleeysan itti balleeyfamaniis geeysee ti jirti ” jedhan .
66011019	Kana booddee Beeytal Maqdas Rabbii kan samii keeysaa sun banamee , sanduuqni irbuu tiis Beeytal Maqdas isaa keeysatti mullatee arkame ; hogguus hangaasuun ni hangaate , niis ni didirrise , mandiisuuniis wal jalaa qabde ; dachiin ni sossoote , hancabbiin gurguddooniis ni buute .
66012001	Eegas booda kunoo waan hedduu nama ajaa'ibsisu tokkoo tu samii keeysatti mullate ; dubartii aduu uffattee , ji'a miillan isii jalaa qabdu , tan ammaas gonfoo urjii kudha lamaa , mataa isii irraa qabdu takkaa tu mullate .
66012002	Isiin ulfa dhala geeyse turte ; cimiimmuuniis cinqamtee ti iyyite .
66012003	Ammaas waan biraa kan nama ajaa'ibsisu tokkoo tu samii keeysatti mullate ; kunoo bineensa akka jawwee guddoo dhaa , diimaa akka ibiddaa , kan mataa torbaa fi gaanfa kudhan qabu , ammaas gonfoo torbaas matoota isaa torban irraa qabuu tu ture .
66012004	Eegeen isaa urjoota samii keeysa jiran harka sadih keeysaa harka tokko haxooytee ti , lafatti gadi harcaafte . Bineensi akka jawwee suniis hogguu dubartittiin deeysu ilmoo isii liqimsuuf jecha , isii dahuuf dhihaatte dura dhaabbate .
66012005	Isiiniis ilma dhiiraa kan saboota hundumaa huu siiqqee sibiilaa tiin tiysuuf deemu tokko deeyse ; ilmi isii ammoo gara Rabbitti , gara arshii isaatittiis ol fuudhame .
66012006	Dubartittiin ammoo gara lafa huffee gammoojjii , bakka Rabbi guyyaa kum tokkoo fi dhibba lamaa fi jahaatamaaf keeysa jiraattee , akka itti gargaaramtuuf qopheeyseefitti baqatte .
66012007	Kana booda samii keeysatti lolli ka'e . Mikaa'el , maleeykoota isaa tiin wajjiin bineensa akka jawwee san irratti lola bane ; bineensi akka jawwee suniis maleeykoota isaa tiin wajjiin deebisee ti isaaniin lole .
66012008	Warri bineensaa ammoo ni moohaman , achiin booda isaa fi maleeykoota isaa tiifiis samii keeysatti bakki hin arkamneefi .
66012009	Bineensi guddichi akka jawwee , bofni dur sun , kan Diiyaabilos , ammaas Sheeyxaanaas jedhame , kan biyya addunyaa hunda dogongorsiisuuf gara lafaatti gadi darbame ; maleeykoonni isaa tiis isumaan wajjiini gadi darbame .
66012010	Ani ammaas sagalee guddoo takkaan samii keeysaa dhagaye ; isiiniis , “ Kunoo , amma najaatni , humniti , mootummaan tan Rabbii keenyaa , ammaas amriin Masiihii isaa tiis dhuftee ti jirti ; kasastuun obboleeyyan keenyaa , kan halkanii fi guyyaa Rabbii keenya duratti isaan kasasaa ture amma gadi darbamee ti jira .
66012011	Obboleeyyan keenya ammoo dhiiguma hoolichaa tiin , ammaas qoowlii ragaa bahaniini isa moohan ; hanga du'atti illee taanaan isaan lubbuu isaanii tiif hin mararfanne .
66012012	Yaa bantiiwwan samii , isiniis warri isaan keeysa jiraattan gammadaa ! Yaa dachii , yaa bahariis , Sheeyxaanni gara keeysanitti waan gadi bu'eef isiniif ammoo magan ! Sheeyxaanni waytiin isaa gabaabduu akka taate waan beekuuf hedduu aaree ti jira ! ” jedhe .
66012013	Bineensi akka jawwee sun gara lafaatti gadi darbamuu isaa hogguu arke , dubartittii ilma deeyse san arihutti ka'e .
66012014	Dubartittiin ammoo boficha duraa gara lafa huffee gammoojjii , bakka bara sadihii fi walakkaa dhaaf waan ittiin jiraattu arkattu sanitti , akka barartuuf goblaan risaa guddichaa lamaa tu kannamaniifi .
66012015	Hogguus jawwichi , bishaan afaan isaa keeysaa akka galaanatti yaa'see ti , dubartittii galaanni haa fuudhuuf jecha , isii duubaan jala gadi dhangalaase .
66012016	Dachiin ammoo dubartittiif dirmattee ti ; afaan banattee laga bineensi akka jawwee sun afaan isaa keeysaa yaase san gadi liqimsite .
66012017	Hogguus bineensi akka jawwee sun dubartitti aaree ti , shanyii isii warra hafan kaan irrattiis duula kaasuufi deeme ; isaaniis warra ajaja Rabbii eegan , kanneen ammaas Yesuusiif ragaa bahutti amanamoo tahanii turani .
66013001	Bineensi suniis cirracha bahar moggaa jiru irra dhaabbate . Kana booddee ammaas , bineensi tokko kan bahar keeysaa ol bahaa jiruun arke ; bineensichi niis gaanfa kudhanii fi mataa torba qaba ture ; gaanfan isaa irratti gonfoo kudhan , mataa isaa torban irrattiis maqaa ulfina Rabbii arrabsuu tu ture .
66013002	Bineensi sun qeerransa fakkaata ture ; miilli isaa akka miila warbaa ti , afaan isaa tiis akka afaan leencaa ti ; bineensichi akka jawwee suniis humna isaa , arshii isaa tii fi amrii isaa guddoos bineensicha kanaaf kanne .
66013003	Mataalee isaa torban keeysaa tokko akkuma waan silaa isa ajjeesutti madaawee ti ture , ammoo madaan isaa ni dhinte ; namoonni biyya addunyaa hundinuu ajaa'ibanii ti bineensicha kana duukaa dha bu'an .
66013004	Namayyuu bineensichi akka jawwee sun amrii isaa bineensicha kanaaf waan kanneef , akkan jechaa ti bineensa kana ibaaduuf , “ Eenyu mee kan akka bineensaa ? Eenyuu tu bineensichaan loluu dandaya ? ” jechaa ti turan .
66013005	Bineensichi ji'a afurtamii lamaaf , Rabbi arrabsuuf afaanuma isaa guutuun akka dhaytaa dubbatuuf , amriin kannamtee tiifi turte .
66013006	Hogguus bineensichi Rabbi arrabsutti ka'e , maqaa Rabbii , bakka teeysoo isaa qulqulluttiis , warra samii keeysa isa bira jiraataniis afaanuma isaa guutuuni arrabse .
66013007	Warra Rabbiif qulqullaawaniin lolee , akka isaan moohuufiis ni hayyamameefi ; shanyii hundumaa irratti , ummata hundumaa irratti , afaan hundumaa irratti , saboota hundumaa irrattiis amriin ni kannamteefi .
66013008	Warra lafa irra jiraatan keeysaa , uumamuu biyya addunyaa tii jalqabee maqaan isaanii kitaaba hoolicha qalamee , kanneen warri jireenya arkachuuf deeman keeysatti galmeeyfaman irratti hin arkamne hundinuu , bineensichaafi sagaduuf taa'u .
66013009	Namni gurra dhagayu qabu haa dhagayuu !
66013010	Namtichi booji'amuu deemu , booji'amuun isaa hin hafu ; namtichi habaleen nama ajjeesees , habalumaan ajjeefamuun isaa hin hafu ; kana keeysatti warri Rabbiif qulqullaawan obsaa fi amantitti jabaachuu tu irraa eegama .
66013011	Kana malees bineensa biraa tokko , kan lafa keeysaa ol bahaa jiruun arke ; gaanfa akka hoolaa dhaa lama qaba , akkuma bineensa akka jawwee sanitti dubbataasi ture .
66013012	Bineensi lammaffaa kun amrii bineensicha isa duraa hundumaan , fayyadama ture ; dachiinii fi warri isii irra jiraatan hundinuu bineensicha duraa , kan madaan du'aan isa gahuuf turte dhintee saniif akka sagadani dirqa ture .
66013013	Bineensi kun milikkita gurguddaa dha agarsiisa ; ibidda illee ija namootaa duratti samii keeysaa lafatti gadi buusa ture .
66013014	Ammaas milikkita ittiin dalaguuf hayyamameef saniini bineensi duraa san bakka jirutti , ummata biyya lafaa irra jiraatan ni gowwoomsa , ummanni bifa fakkeenya bineensa habaleen rukutamee madaawee ammaas deebi'ee jiraate saniin akka tolfatani isaan ajaja .
66013015	Bifa fakkeenya bineensa duraa sanitti lubbuu akka itti godhuuf , bineensa lamadaa saniif amriin kannamtee tiif turte ; akkasitti bifti fakkeenya bineensichaa sun dubbachuu illee dha dandeeyse , warra bifa fakkeenyaa kanaaf hin sagadiniis akka ajjeefaman godhe .
66013016	Bineensichi namni hundinuu , xiqqaa fi guddaan , sooreysaa fi hiyyeeysi , bilisninii fi gabri niis harka mirga isaanii irratti yookiin adda isaanii irratti asxaa akka qabaatan goosiise .
66013017	Tana godhuun isaa tiis , namni asxaa bineensicha duraa , maqaa isaa yookiin lakkooysa maqaa isaa mullisu if irraa hin qabne , bituus taanaan , gurguruus akka hin dandeenye godhamuufi ture .
66013018	Tun hikmaa dha barbaachifti ; lakkooysi kun lakkooysa namaa waan taheef jecha , namni aaqilli qabu lakkooysa hisaabee beekuu ni dandaya . Lakkooysichi niis dhibba jahaa fi jahaatamii jaha .
66014001	Eegas booda ani ilaallaan , kunoo hoolicha gaara Xiyoon gubbaa irra dhaabbatuun arke ; namoonni kuma dhibba tokkoo fi afurtamii afur , warra maqaan isaa , maqaan Abbaa isaa tiis adda isaanii irratti katabamee tu isaan wajjiin ture .
66014002	Sagalee akka gooha bishaan hedduu dhaa , tan akka didirrisa mandiisuu guddoo dhaa tiin , samii keeysatti dhagaye ; sagaleen ani dhagaye , tan akka sagalee kiraara gurguddaa warri kiraara rukutan muziiqaa itti dhageeysisanii ti turte .
66014003	Isaan faarfannaa haaraya fuula arshichaa , fuula uumama lubbuu qaban afranii fi fuula manguddootaa duratti faarfatu ; faarfannaa san ammoo warra kuma dhibba tokkoo fi kuma afurtamii afran , kanneen biyya addunyaa keeysaa eewalaman qofa malee , namni biraa tokko illeenuu barachuu hin dandayu .
66014004	Isaan kun warra dubartootatti odoon hin ida'amin bikrummaan xaaharummatti if eegani . Isaan kanneeni warri bakka hoolichi dhaqu hundumaa isa duukaa bu'an . Isaan kanneen warra shanyii namaa hunduma keeysaa Rabbii fi hoolichaaf jalqaba dura najaa bahani .
66014005	Kijibni tokko illeenuu afaan isaanii keeysatti hin arkamne ; isaan warra illaa hin qabneesi .
66014006	Kana booddee maleeykaan biraa tokko , Wangeela bara baraa baadhatee , warra lafa irra jiraatanitti , saba hundumatti , gosa hundumatti , afaanuma dubbatamu hundumatti , ummata hundumattis labsuuf kan walakkaa bantii samii keeysa bararutti jiruun arke .
66014007	Inni niis sagalee guddoo dhaan , “ Kunoo , wayti Rabbi firdii isaa itti kannu waan geeyseef jecha , isa sodaadhaa , ulfinaas kannaafi ! Isuma kan samii fi dachiis , ammaas baharii fi burqitoota bishaanii tiis uumeef sagadaa ! ” jedhe .
66014008	Maleeykaan lamadaa tiis maleeykaa duraa duukaa bu'ee ti , “ Kuftee ti jirti , Baabiloon guddittiin , isiin ummata hundumaa daadhii si'oo zinaa fiddu isii irraa akka dhugan tan goote , kuftee ti jirti ! ” jedhe .
66014009	Maleeykaan biraa sadeeysaaniis isaan lamaan san duukaa bu'ee ti sagalee guddoo dhaan , “ Namticha bineensaa fi bifa fakkeenya isaa tiif sagade , kan asxaa saniis adda isaa irratti yookiin harka isaa irratti fudhate ,
66014010	ammaas inni matummaan isaatuu daadhii lola Rabbii , tan makaa hin qabne , tan geeba lola isaatitti qicamte dhuguuf taa'a ; fuula maleeykoota qulqullootaa tii fi fuula hoolichaa durattiis ibiddaa fi dannyoo bobawuun azzabamuuf taa'a .
66014011	Aarri ibidda isaan azzabuu ammoo bara baraaf irraa ol ka'a ; warri bineensichaa fi bifa fakkeenya isaa tiif sagadan , ammaas warri asxaa maqaa isaa agarsiisu fudhataniis , halkanii fi guyyaas humaa shikifii hin qaban ” jedhe .
66014012	Warra Rabbiif qulqullaawanii ajaja isaa tiis eegan , obsaan dandayuu fi ammaas Yesuusiif amanamoo tahuu tu isaan irraa eegama .
66014013	Ani ammaas sagalee takka tan samii keeysaa , “ Asii achi warri Gooftaa irratti amantaa qabaatanii du'an eeybifamoo dha jedhii tii katabi ! ” tan naan jettuun dhagaye . Ruuhal Qudusiis , “ Eeyye , dadhabbii isaanii irraa haara ni galfatu , faaydaan hojii isaanii tiis isaan duukaa dha deemti ” jedha .
66014014	Kana booddee ilaallaan , kunoo duumeeysa adii tokkoon arke ; ammaas Ilma Namaa fakkaatu tokkoos gonfoo ziqeeyaa matatti kaayatee , haamtuu qara qabdu takka harkatti qabatee , duumeeysa san irra taa'a ture .
66014015	Maleeykaan biraa tokko ammoo Beeytal Maqdas san keeysaa gadi bahee ti , sagalee guddoo dhaan namticha duumeeysa irra taa'e saniin , “ Wayti biiyti addunyaa tun itti oomishamtu geeyse , walumaa galattiis bilchaattee daalistee ti jirtii , haamtuu tee jala kaahii tii haami ! ” jedheeni .
66014016	Akkasitti namtichi duumeeysa irra taa'e saniis haamtuu isaa biyya addunyaa jala kaayee ti haame , dachiiniis ni oomishamte .
66014017	Ammaas maleeykaan biraa tokko Beeytal Maqdas samii irraa keeysaahi gadi bahe ; inni niis ammaas haamtuu qara qabdu if harkaa qaba ture .
66014018	Kana booddee maleeykaan biraa , kan ibidda irratti amrii qabu tokko , bakka aarsaa tii gadi bahee ti , sagalee guddoo dhaan maleeykicha haamtuu qara qabdu qabu saniin , “ Firiin inabaa waan bilchaatteef , haamtuu tee jala kaahii tii hurbuu inaba biyya addunyaa haamii walitti qabi ! ” jedhe .
66014019	Kanaaf maleeykaan sun haamtuu isaa biyya addunyaa jala kaayee , hurbuu inabaa tiis muka isaa irraa ciree ti , boolla guddoo lola Rabbii tan firii inaba itti cunfan keeysatti darbe .
66014020	Ammaas inabni bakka itti cunfan keeysa jirtuus , magaalaa duubatti cunfame ; bakka cunfaa inabaa san keeysaa dhiiyni bahee ti , hanga luugama fardaa bira gahutti ol ka'ee , ammaas toora kiilo meetira dhibba sadihii takka lafa irra yaa'e .
66015001	Kana booddee ammaas , milikkita biraa guddaa nama ajaa'ibsisu tokkoon samii keeysatti arke ; inni niis maleeykota torba warra balaa gara dhumaa torban if harkaa qabanii tu ture ; lolli Rabbii isaan kanaan waan raawwatamuuf jecha , isaan balaa gara xumuraa ti jedhaman .
66015002	Ammas kunoo waan akka bahar daawwitii kan ibiddaan walitti makame fakkaatu tokkoon arke . Akkasumatti ammaas warri bineensaa fi bifa fakkeenya bineensaa , ammaas lakkooysa maqaa isaa tiif dhaabbatu irrattiis injifannoo arkatan , kiraara Rabbi isaaniif kanne harkatti qabatanii , bahar daawwitii san cinaa dhadhaabbachaa ti turan .
66015003	Isaan faarfannaa Musee gabricha Rabbii , faarfannaa hoolichaa tiis , “ Yaa Rabbi Gooytaa hundumaa huu dandeeysu , hojiin tee guddoo dha , ajaa'ibsiftuusi ! Ati yaa mootii saboota hundumaa , karaan kee hundinuu qaceelaa dha , dhugaa dhaasi !
66015004	Yaa Gooytaa ! Namni si hin sodaanne , maqaa kee tiis kan hin kabajne eenyu ? Suma qofaa tu qulqulluu dha ; sabni hundinuu ni dhufu , siifiis ni sagadu ; gochi kee qaceelaaniis mullifamee ti jira ! ” jechaa ti faarfatu turan .
66015005	Kana booddee ammaas waan biraatiin arke ; Beeytal Maqdas samii irraa banamee , kan dukkaanni ragaa keeysa jiruun arke .
66015006	Maleeykoonni torban warri balaa torban harkaa qaban sun , uffata hariira adii walaqqisu uffatanii , qoma isaanii tiis waraansillee ziqeeyaa tiin hidhatanii , Beeytal Maqdas san keeysaahi gadi bahan .
66015007	Uumama lubbuu qaban afran keeysaa tokko , qoriilee ziqeeya irraa tolfaman torba , kanneen lola Rabbii bara baraaf jiraatuun guutamani , maleeykota torbaniifi kanne .
66015008	Beeytal Maqdas saniis aara durrii ulfina Rabbii tii fi ammaas amrii isaa tii irraa ka'uuni guutame ; hanga balaan torban maleeykonni torban fidan sun raawwatamanitti , eenyu illeenuu Beeytal Maqdas san seenuu hin dandeenye .
66016001	Hogguus Beeytal Maqdas san keeysaa sagalee guddoo , tan maleeykota torban saniin , “ Deemaa tii lola Rabbii qoriilee torbanuu keeysaa lafa irratti gadi naqaa ! ” jettuun dhagaye .
66016002	Eegaa , maleeykaan duraa achii bahee ti , qorii isaa keeysaa lafa irratti gadi naqe ; madaan musiibaa fi laalaa qabdu namoota asxaa bineensaa if irraa qaban irratti , ammaas warra bifa fakkeenya isaa tiif sagadan irrattiis ni baate .
66016003	Maleeykaan lammeeysaan ammaas qorii isaa keeysaa bahar irratti gadi naqe ; bishaan bahariis akka dhiiga nama du'e keeysaa yaa'uu ti tahe ; wanni lubbuu qabaa kanneen bahar keeysa jiraatan hundinuu ni dhuman .
66016004	Maleeykaan sadeeysaan ammaas qorii isaa keeysaa laga irrattii fi maddoota bishaanii irratti gadi naqe ; isaaniis dhiigatti garagalan .
66016005	Hogguus ani , maleeykicha amrii bishaan irratti qabu san , “ Ati yaa Gooytaa qulqulluu , kan jirtu , kan jiraattees , firdii tana kannuun tee qaceelaa dha !
66016006	Namoonni kanneen dhiiga warra siif qulqullaawanii , kan nabiyyootaa tiis dhangalaasanii ti jiru ; atiis amma dhiiga akka dhuganiif isaaniif kannitee ti jirta ; kuniis waanuma isaaniin male ! ” isaa jedhuun dhaga'e .
66016007	Ammaas sagaleen takkaas bakka aarsaatii , “ Eeyye , yaa Rabbi Gooytaa hundumaa dandeeysu , firdiin tee dhugaa dha , qaceeltuu dhaasi ! ” tan jettuun dhagaye .
66016008	Maleeykaan afreeysaan ammaas qorii isaa keeysaahi aduu irratti gadi naqe ; aduuniis ibidda isii tiin akka ummata waxaltu amriin ni kannamteefi .
66016009	Ummanni niis oowwa zaliil saniin waxalaman . Tana keeysatti isaan Rabbi kan uzrii balaa tana hundumaa irratti amrii qabu arrabsuu malee , isaan toowbatanii ulfina Rabbiif hin galchine .
66016010	Maleeykaan shaneeysaan ammaas qorii isaa keeysaahi arshii bineensichaa irratti gadi naqe ; mootummaan bineensaa tiis dukkanaani hagoogamte ; namoonni niis laalachuu isaanii irraa kan ka'e arraba if nyaachaa ti turan .
66016011	Laalaa fi madaa isaanii tiif jecha , Rabbi Gooytaa samii keeysaa arrabsu turan malee , dalagaa isaanii irraa deebi'anii hin toowbanne .
66016012	Maleeykaan jaheeysaan ammaas qorii isaa keeysaa laga guddicha Efraaxiis irratti gadi naqe ; bishaan isaa tiis ni goggoge , kuniis wanni taheef mootoonni warra baha-biiftuu dhaa , deemanii akka dhufuu dandayaniifi godhame .
66016013	Hogguus ani afaan bineensa akka jawwee sanii keeysaa , afaan bineensicha kaanii keeysaa , ammaas afaan nabiyyicha sobaa keeysaahiis ruuhaanonni hamoon sadih raacha fakkaatanii odoo bahanii tiin arke .
66016014	Isaan ruuhaanota Sheeyxaanaa warra baasa adda addaa agarsiisani ; isaan kun warra mootoota guutummaa biyya addunyaa , lola guyyaa guddicha Rabbii hundumaa dandayu saniin loluuf , walitti qabuufi bahani .
66016015	Sagaleen takkaas , “ Kunoo , ani akkuma hattuun daydee dhuftuttiin dhufa , namticha dammaqee qullaa saaxil bahee qaaniin akka isa mudanne , uffata isaa tiin kan if sattaree eegu eeybifamaa dha ! ” jette .
66016016	Ruuhaanonni hamoon sun mootoota san bakka afaan Ibrootaatti “ Armaagedoon ” jedhamtutti walitti qaban .
66016017	Maleeykaan torbeeysaan ammaas qorii isaa keeysaa qilleensa keeysatti gadi naqe ; sagaleen guddoon takkaas , arshii Beeytal Maqdas keeysa jirtu irraa , “ Raawwatamte tamaam ! ” tan jettuu tu dhufe .
66016018	Hangaasuun ni hangaate ; didichaanii fi mandiisuuniis wal jalaa qaban , dachiiniis hedduu dha sossoote ; eega Banii Aadam uumamee jalqabee dachiin hangana takkumaa tuu sossootee hin beeytu , sossooni dachii dhaa sun hangas takka guddaa ture .
66016019	Mandarri guddichi niis bakka sadihiitti gargar caphe , mandaroonni saba biyya addunyaa ni jijjigan ; Rabbi ammoo Baabiloon guddittii yaadatee ti , geeba lola isaa kan zaliil keeysaa akka dhuuyduufi isiif kanne .
66016020	Biiyti bishaan keeysaa hundinuu baqatanii ti yaa'an ; gaarri hundi niis bakkaa dhabaman .
66016021	Ammaas dhagaa cabbii gurguddaa , kan matumatti toora kiilo jahaatamaa ulfaatuu tu , samii keeysaa namoota irratti bubu'e ; sababa aafaata cabbii saniif jecha , namoonni Rabbumaa huu hanga arrabsan takka gayan ; aafaanni suniis hangas takka nama sodaachisa ture .
66017001	Kana booddee maleeykota torban qorii torba qaban san keeysaa tokko dhufee ti anaan , “ Koottuu tii , firdii dubartittii zinatti beekamtuu taate , tan bishaan hedduu irra teeysu saniin si agarsiisaa !
66017002	Mootoonni biyya addunyaa tanaa tiis isiin wajjiin zinaa hojjatanii ti jiru , daadhii halalummaa isii tiiniis warri lafa irra jiraatan farshaananii ti jiru ” jedhe .
66017003	Ammaas maleeykichi Ruuhaan huffee gammoojjii keeysa na geeyse ; achittiis dubartii takka tan bineensa halluu diimaa tokko irra teeysuun arke . Bineensi kuniis mataa torbaa fi gaanfa kudhan qaba ture ; qaama isaa hundumaa irratti maqaaleen ulfina Rabbii arrabsan katabamanii ti turan .
66017004	Dubartittiin uffata hinnaa halluu diimaa uffattee , ziqeeya , lu'ulu'aa fi callee faayaaf naqattee , kubbayyaa ziqeeyaa kan waan nama jibbisiisuu fi najisummaa gumnummaa isii tiin guutame , harkatti qabattee ti turte .
66017005	Adda isii irratti maqaa hiccitii tahe tokko , “ Baabiloon guddittii , haadha gumnootaa tii fi waan biyya addunyaa keeysaa nama jibbisiisu ” kan jedhu katabamee ti ture .
66017006	Ammaas dubartittiin dhiiga warra Rabbiif qulqullaawanii tiin , dhiiga warra Yesuusiif ragaa bahuu jecha ajjeefamanii tiiniis tan farshaanteen arke ; hogguun isii arkees , hedduu dha baasa natti taate .
66017007	Ammoo maleeykichi , “ Maaltu baasa sitti tahe ? Hiikaa hiccitii dubartittii tii fi tan bineensa isii baadhate , kan mataa torbaa fi gaanfa kudhan qabuu , anaatu sitti hima ” naan jedhe .
66017008	“ Bineensi ati agarte sun , wayta takka jiraachaa ti ture , ammoo amma hin jiru ; bakka boolla lafa jalaa keeysaa ol bahuufi deema , booddee ammoo gara itti balleeyfamutti deema . Sababa inni takka jiraataa tureef , amma ammoo hin jirreef jecha , deebi'ee ammaas waan dhufa jiruuf , warri biyya addunyaa irra jiraatan , warri uumamuu biyya addunyaa tii jalqabee maqaan isaanii Kitaaba Jireenyaa keeysatti hin barreeyfamin , bineensa arkanii baaseeyfachuufi taa'u . ”
66017009	“ Wanni kun surrii hikmaa qabdu barbaada ; mataan torban gaara torban dubartittiin irra teeysu .
66017010	Akkasumatti ammaas mataan torban mootoota torbaasi , isaan keeysaa shan duruun kaafamanii ti jiru , tokko ammuma illee mootummaa irra jira , inni kaan tokko ammoo amma illee hin kaane ; wayta ka'u ammoo , waytuma gabaabduu qofaafi mootoma .
66017011	Bineensi wayta takka jiraataa ture kan amma hin jirre sun ammoo mootii saddeeteeysa ; inni niis warruma torban kana keeysaa tokko tahee kanuma balleeyfamuuf deemu .
66017012	Gaanfoonni kurnan ati agarte ammoo , mootoota kudhan warra kanaan dura mootummaa hin fudhatini ; ammoo isaan bineensichaa wajjiin za'uma takkaaf warra mootomuuf deemu .
66017013	Isaan kurnanuu akeeka tokko qabu , humna isaanii tii fi amrii isaanii tiis dabarsanii ti bineensatti kannu .
66017014	Isaan hoolicha irratti duula ni kaasu ; hoolichi ammoo Gooftaa gooftotaa , mootii mootootaatiis waan taheef jecha , isaan ni mooha ; warri isaan wajjiin moohanii jiraniis warra yaamaman , warra filatamanii fi warra amanamani ” jedhe .
66017015	Ammaas maleeykichi itti dabalee ti , “ Bishaan kanneen ati arkitu kun , bakka gumnittiin irra teeysifamte , saba hedduu dha , ummata hedduu dha , qomoo hedduu dha , ammaas afaan hedduu dhaasi .
66017016	Ammaas gaanfoonni kurnan ati agartee fi bineensi niis gumnittii san jibbuufi taa'u ; isaan waan isiin qabdu hundumaa irraa fudhatanii , hoongotti isii hambisu ; foon isii tiis ni nyaatu , ibiddaaniis ni gubu .
66017017	Isaan hanga Qoowliin Rabbii raawwatamtutti warra akeeka tokko qabu tahuu dhaan , mootummaa isaanii dabarsanii bineensichatti kannuu dhaan , akeeka Rabbii hojii irra akka oolchaniif jecha , inni tana qalbii isaanii keeysa kaayee ti jira .
66017018	Ammaas dubartittiin ati arkite , magaalaa guddittii tan mootoota biyya addunyaa irratti mootummaa qabdu ” naan jedhe .
66018001	Ammaas tana booda maleeykaan biraa tokko amrii guddoo fudhatee , samii keeysaa kan gadi bu'uutti jiruun arke ; durrii ulfina isaa tiin dachiin ni ifte .
66018002	Inni sagalee guddoon : “ Kuftee ti jirti , Baabiloon guddittiin kuftee ti jirti , bakka ruhaanoonni hamoon keeysa jiraatan taatee ti jirti ; lafa ruuhaan najisni keeysa bobbahu , lafa allaattiin najisninii fi jibbamoon keeysa deddeebi'an taate !
66018003	Saboonni hundinuu daadhii lola si'oo najisa isii irraa dhufu dhuganii ti jiru , mootoonni biyya addunyaa isii wajjiin zinaa godhanii ti jiru ; naggaadonni lafa irraa tiis qananii taajirummaa isii tan quufa hin qabneen sooreyfamanii ti jiru ” jedhee ti eyye .
66018004	Eegasii sagalee biraa takkaan samii keeysatti dhagaye ; isiiniis , “ Yaa saba koo ! Dilii isii keeysatti akka hin laaqanne , balaa isii irraa hiis akka hin hirmaanneef , koottaa tii isii keeysaa bahaa !
66018005	Diliin isii hanga samiitti ol tuulamtee ti jirti , Rabbiis karaa jallina isii hundumaa huu yaadatee ti jira .
66018006	Waan isiin nama irraan geeysees , isuma irratti deebisaa , waan isiin hojjattees , dachaa lama godhaa tii deebisaafi ! Geeba isiin itti namaaf bulbultetti , harka lama kan hammaatu bulbulaafi !
66018007	Akkuma isiin ulfina ifiif kannitee , qananii keeysatti jiraattetti , qunnuma saniin cinqii fi naasuus kannaafi ! Isiin garaa isii keeysatti , ‘ Ani mootittiin bakka tanaan taa'a , ani gursummeeytii dhaa miti , naasuus gonkumaa hin arku ’ ifiin jettee ti jirti .
66018008	Rabbi Gooytaan isiitti firdii godhu humna-qabeeysa waan taheef , balaan adda addaa , dhukkubni , naasuunii fi abaariis , guyyuma tokkotti isiitti dhufuufi deemu , ibiddaaniis gubamuuf deemti ! ” jedhe .
66018009	Mootoonni biyya addunyaa warri isii wajjiin zinaa godhanii , qananii isii irraa raabsatan aara isii gubattu irraa ka'u arkanii , isiif booyanii waywaachuufi taa'u .
66018010	Cinqiin isii akka isaan irra hin geenyeef sodaatanii irraa fagaatanii dhadhaabbatanii ti , “ Yaa Baabiloon magaalaa guddittii ! Magan kaa ! Yaa magaalaa humna-qabeeytittii , firdiin tee sa'uma takka keeysatti dhuftee ti jirti , magan kaa ! ” isiin jedhu .
66018011	Naggaadonni biyya addunyaa tiis , kanaan booda namni meeshaa isaanii irraa bitu waan hin jirreef jecha , isiif nahanii ti booyuuf .
66018012	Meeshaa ziqeeyaa , meetaa , lu'ulua'a , callee , uffata quncee qoonxar aslii irraa hojjatame , uffata bifa diimaa , hariira , uffata hullaa diimaa , muka urgaawu hundumaa huu , meeshaa ilkee arbaa irraa hojjatamte , meeshaa muka gatiin qaalii taate irraa hojjatamte , meeshaa sibiila diimaa , kan sibiilaa , kan dhagaa miidhagaa , gati-qabeeysaa tiis ,
66018013	qarafaa , waan urgooytuu dibatan , libaanata , qumbii , haphee , dhugaatii cuunfaa inabaa , dhadhaa ejersaa , ficaa xiina , qamadii , loon , hoolaa , farda , konkolaataa fardaan harkifamu , gabrootaa fi lubbuma namaa illee kan isaan irraa bitu hin jiru .
66018014	Isaan hogguus , “ Wanni lubbuun tee arkachuuf hawwitee turte si harkaa baatee ti jirti , qabeenyi kee tii fi bareedni kee kan nama ifitti harkisu hundinuu si harkaa badanii ti jiru , deebi'anii tiis gonkumaa hin argaman ! ” isiin jedhu .
66018015	Naggaadonni meeshaa kanneen bitanii gurguran , warri isii irraa taajiroomanii turaniis , musiibaa isii sodaatanii ti halaala irraa dhadhaabbatanii nahanii sagalee ol kaasanii ti booyu .
66018016	Booyicha isaanii keeysatti , “ Magaalaa guddittii , tan uffata quncee qoonxar aslii dhaa uffata diimaa fi hullaa diimaa uffachaa turteef , tan ziqeeyaa fi lu'ulu'a qaqqaalii callees naqachaa turte saniif magan ! Magan !
66018017	Sa'uma takka keeysatti badhaadhummaan kun hundinuu waan gatii hin qabne tahee ti jira ! ” jedhu . Warri markaba irratti ajajanii fi , ammaas warri markabaan deeman , warri markaba keeysa hojjataniis , warri hojii bahar irratti hojjatamuun jiraatan hundinuu , isii irraa achi fagaatanii ti dhadhaabbatan .
66018018	Aara isii gubattu irraa ka'u hogguu arkan , “ Mandarri akkanaa guddaan eeysa jira ? ” jedhanii ti iyyan .
66018019	Biyyees mataa isaanii irratti firfirsanii ti booyan , naasuuniis ni iyyan , “ Magaalaa guddittii , tan warri markaba bahar irraa qaban hundinuu badhaadhummaa isii tiin sooromaniif , magan ! Magan ! Sa'uma takka keeysatti kunoo dirgim taate ! ” jechaa ti turan .
66018020	Sagaleen biraa takka ammaas , “ Yaa bantii samii , isii tana irratti gammadi ! Isin warri Rabbiif qulqullooytan , ergamoonninii fi nabiyyoonni niis , Rabbi isii irratti isiniif waan firdii godheef jecha gammadaa ! ” jette .
66018021	Kana booddee maleeykaan jabaan tokko , dhagaa guddaa akka dhagaa daakuu dhaa tokko , fudhatee ti bahar keeysatti darbee , “ Baabiloon mandarri guddittiin akkasitti furgugeeyfamtee ti , gadi darbamte , kunoo , deebitee tiis hin arkamtu !
66018022	‘ Sagaleen warra kiraara rukutuu , kan warra wallisanii tiis , kan warra uluullee fi garri afuufanii tiis , deebi'ee si keeysatti hin dhagayaman ; namoonni waan adda addaa babbareechanii tolchutti beekamaniis , deebi'anii si keeysatti hin arkaman ; sagaleen dhagaa daakuutiis , deebi'ee si keeysatti hin dhagayamu .
66018023	Ifni ibsaa dhaa deebi'ee si keeysatti hin ifu ; sagaleen aruuztichaa tii fi aruuztittii dhaa deebitee si keeysatti hin dhagayamtu ; naggaadonni kee namoonni beekamoon biyya addunyaa irra turan , saboonni hundinuu falfala namatti godhuu kee tiin gowwoomfamanii turanii ti jiru . ’
66018024	Amma ammoo , dhiiyni nabiyyootaa tii fi kan warra Rabbiif qulqullaawanii , kan warra lafa irratti qalaman hundi niis , isii keeysatti arkamuu isaanii tiif jecha , kun itti tasniifame ” jedhe .
66019001	Kana booddee sagalee guddoo namoota dila hedduu dhaa samii keeysaa gootuun dhagaye ; isiiniis , “ Haalleluyaa ! Najaatni , guddinninii fi amriin tan Rabbii keenyaa ti !
66019002	Firdiin isaa dhugaa fi qaceelaa waan taateef , inni gumnaa guddittii , tan zinaa isii tiin biyya addunyaa balleeysite san irratti firdii godhee ti jira ; dhiiga kaadamtoota isaa kan isiin dhangalaafteef adabee haluu irraa bahee ti jira ” jechaa ti turte .
66019003	Ammaas itti dabalanii , “ Haalleluyaa ! Aarri magaalattii gubattu san irraa bara baraaf ol ni ka'a ” jedhan .
66019004	Manguddoonni diiydamii afran , uumamni lubbuu qaban afraniis gadi gombifamanii , Rabbi kan arshii irra taa'eef sagadanii , “ Aammiin , haalleluyaa ! ” jedhan .
66019005	Sagaleen takka ammaas arshii irraa baate , “ Isin warri kaadamtoonni isaa hundinuu , isin warri isa sodaattaniis , xiqqaa fi guddaaniis Rabbii keenya galateeyfadhaa ! ” jette .
66019006	Kana booddee ammaas waan akka sagalee namoota hedduu dhaa , tan akka gooha bishaan hedduu tii fi didirrisa mandiisuu guddoo takkaan dhagaye ; isiiniis , “ Haalleluyaa ! Gooytaan keenya Rabbi , inni hundumaa dandayu mootome .
66019007	Koottaa tii , gammachuu dhaan ililchaa ! Ulfina isaa tiifiis ni hamdeeyfannaa ! Kunoo , guyyaan aruuza hoolichaa tiis gahee ti jira , aruuztittiin isaa tiis isaaf if qopheeysitee ti jirti !
66019008	Uffata quncee qoonxar irraa hojjatame , calalaqaa fi naziifaas uffachuun isiif kannamee ti jira ” jette ; uffanni quncee qoonxar saniis hojii qaceelaa warra Rabbiif qulqullaawanii ti .
66019009	Hogguusi maleeykaan sun , “ Warri aruuza hoolichaatti afeeraman eeybifamoo dha ! Atiis kana barreeysi ! ” Itti dabalee tiis , “ Kannen Qoowlii Rabbii dhugaa dha ” naan jedhe .
66019010	Hogguus isaaf sagaduuf miila isaa irrattiin kufe ; inni ammoo , “ Akkana godhuu hin qabdu ! Aniis akkuma kee tii fi , akka obboleeyyan kee warra Yesuusiif ragaa bahuu irratti bobbahan wajjiin kaadamaa gola teeysanii ti , ati Rabbuma qofaaf sagadi ! Ragaan Yesuus , ruuhaa raajii dubbachuu dhaa ti ” naan jedhe .
66019011	Kana booddee laalee , bantiin samii banamtee , farda adii tokkoos niin arke . Kan fardicha irra taa'ees maqaan isaa , “ Amanamaa , dhugaasi ” jedhama ; firditti , lolattiis qaceelummaa dhaani hojjata .
66019012	Ijji isaa akka barbada ibiddaa ti , mataa isaa irra waan akka gonfoo hedduu tu jira ; maqaa isa irratti barreeyfamee jiru tokko qaba , ammoo isuma malee , namni biraa tokko illeenuu hin beeku .
66019013	Uffata dhiiga keeysatti hallame tokko uffata , maqaan isaa tiis , “ Qoowlii Rabbii ti ” jedhame .
66019014	Loltoonni samii keeysaa ammoo uffata quncee qoonxar aslii adii uffatanii , faradoo adaadii irra tattaa'anii ti , isa duukaa dha bu'an .
66019015	Afaan isaa keeysaa habalee qara qabdu , tan saboota ittiin dhawuutu bahe . Inni saboota san ulee sibiilaa tiin bulcha , inni ammaas bakka cuunfaa inabaa keeysatti , lola sodaachisaa Rabbii hundumaa dandayuu irra ejjetee camaquufi deema .
66019016	Uffata isaa irratti , gudeeda isaa irrattiis maqaa , “ Mootii mootootaa , Gooftaa gooftotaa ” jedhu barreeyfamee ti jira .
66019017	Kana booddee maleeykaan tokko kan aduu irra dhaabbatuun arke . Inni niis allaattii bantii samii walakkaa bararan hundumaa sagalee guddoo dhaan , “ Koottaa tii , azuumaa guddoo Rabbi isiniif qopheeyseef walitti qabamaa !
66019018	Foon mootootaa , foon abboota duulaa , foon warra goototaa , foon faradoo tii fi kan warra isaan irra tattaa'anii tiis , foon nama hundumaa , kan bilisaa , kan gabraa tiis , kan guddaa dhaa , kan xiqqaa tiis nyaachuuf koottaa ! ” jedhe ti iyye .
66019019	Eegas ammaas bineensichaa fi mootoonni biyya addunyaa dhaa , loltoota isaanii wajjiin walitti qabamaniitiin arke ; isaaniis isa kan farda adii irra taa'ee fi loltoota isaa tiini lolan .
66019020	Bineensichi ni qabame ; nabiyyichi kijibaan kan fuula isaa duratti milikkita agarsiisees isaa wajjiin qabame ; inni , warra asxaa bineensichaa if irraa qabaatanii , bifa fakkeenya isaa tiif sagadan , milikkituma saniin gowwoomsee ti ture . Warri qabaman kun lamaanuu , fayyuma , haroo ibiddaa tan dhagaa bobawuun falaqqisu keeysatti darbaman .
66019021	Warri hafan ammoo habalee afaan isa farda irra taa'uu san keeysaa baatuuni ajjeefaman ; allaattiin hundinuu foon isaan kanaa nyaatanii ti quufan .
66020001	Kana booddee maleeykaa maftaa boolla hoonga hin qabne tan lafa jalaa tii fi , ammaas shanshalata guddaa harkaa qabu tokko , samii keeysaa kan gadi bu'aa jiruun arke .
66020002	Inni bineensa akka jawwee , bofa dur , Diiyaabilos , Sheeyxaanticha san qabee ti , bara kuma tokkoof isa hidhe .
66020003	Barri kumni sun hanga raawwatamutti , akka inni deebi'ee saba biyya addunyaa hin gowwoomsineef , boolla lafa jalaa san keeysatti darbee ti , balbala itti cufee sumuda itti godhe ; achiin booda ammoo waytuma gabaabduuf gadi dhiifamuu tu irra jira .
66020004	Tana booddee kunoo arshootaa fi warra firdii kannuuf amriin isaaniif kanname , kanneen arshoota san irra tattaa'aniin arke ; akkasumatti ammaas lubbuu warra Yesuusiif ragaa bahanii fi ammaas Qoowlii Rabbii tiis waan labsaniif jecha gorra'amaniitiin arke ; isaan warra bineensichaa fi fakkeenya isaa tiifiis hin sagadin , ammaas warra asxaa bineensichaa adda isaanii irratti yookiin harka isaanii irratti hin fudhatinii dha . Isaan deebi'anii jiraatanii ti , bara kuma tokko Kiristoosii wajjiin ni mootomu .
66020005	Tun qiyaamaa duraa ti , warra du'an keeysaa isaan kana malee , warri hafan kaan , barri kumni sun hanga raawwatamutti deebi'anii lubbuun hin jiraanne .
66020006	Namni qiyaamaa duraa tana keeysaa qooda qabu hedduu eeybifamaa qulqullaawa ! Duuti lamadaa warra akkasii irratti humna hin qabdu ; isaan luboota Rabbii , luboota Kiristoosiis ni tahan , ammaas isaan wajjiin bara kum tokko mootomuufi taa'u .
66020007	Barri kumni sun hogguu raawwatamu , Sheeyxaanni bakka itti hidhamee ture sanii gadi ni dhiifama .
66020008	Inni saba ruknii afran biyya lafaa keeysa jiran Googii fi Maagoogiis gowwoomsuuf , lolaaf walitti isaan qabuuf jecha ni baha ; lakkooysi isaanii tiis akka cirracha bahari .
66020009	Isaan kun lafa ballinaan keeysa deddeemanii ti , qubata warra Rabbiif qulqullaawanii , magaalaa jaalatamaa sanittiis ni marsan ; haa tahuu malee , ibiddi samii keeysaa bu'ee ti isaan fixe .
66020010	Sheeyxaanni isaan gowwoomsees , hara ibiddaa , tan dannyoon bobawutti , bakka bineensichinii fi nabiyyiin kijibaan sun jiranitti gadi darbame ; isaan bara baraaf halkanii fi guyyaa zaliilamuufi deemu .
66020011	Kana booddee kunoo arshii adii guddoo takkaa fi isa kan arshicha irra taa'een arke ; dachiinii fi samiiniis fuula isaa duraa dheeysan , bakki niis isaaniif hin argamne .
66020012	Warra du'aniis xiqqaa fi guddaan arshicha dura odoo dhadhaabbataniitiin arke . Kitaabban ni banaman ; kitaabni biraa tiis , kan warri jireenya argachuuf taa'an keeysatti barreeyfaman tokkoos ni baname ; warri du'aniis akkaatuma hojii isaan hojjatan , kanneen kitaabota keeysatti barreeyfamanitti firdii arkatan .
66020013	Bahariis warra du'oo isa keeysa turan baasee ti kanne . Duutinii fi Si'ooliis warra du'oo isaan harka turan baasanii ti kannan ; namni hundinuu adduma addaan akka hojii isaatitti firdii ni arkate .
66020014	Kana booddee duutinii fi Si'ooliis hara ibiddaatti gadi darbaman ; harri ibiddaa sun du'a lamadaa ti .
66020015	Namtichi maqaan isaa kitaaba warri jireenya arkachuuf deeman keeysatti barreeyfaman keeysatti hin argaminiis , hara ibiddaatti gadi darbaman .
66021001	Kana booda bantii samii haarayaa fi dachii haarayaan arke ; samiin duraa tii fi , dachiin duraa tiis dabranii ti jiru , bahariis deebi'ee hin arkamu .
66021002	Yerusaaleem mandarri qulqulluun haarayni , Rabbi biraa bantii samii keeysaa , akka aruuztittii uffattee jaarsa isii tiif qophooytetti tan gadi dhufaa jirtuun arke .
66021003	Sagalee guddoo takka tan arshii irraa akkana jettee dubbattuun dhagaye , “ Kunoo , amma bakki teeysuma Rabbii namootuma jidduu taatee ti jirti ; inni isaan jidduu dha jiraata , isaaniis ummata isaa ti tahu . Rabbi matummaan isaa tuu isaaniin wajjiin taha , inni Rabbii isaanii ti taha .
66021004	Rabbi imimmaan hundaa huu ija isaanii irraa haqa ; wanni kanneen dur turan waan dabarteef jecha , eegana duuti hin jirtu , naasuun , booyuun , laalaaniis asii achi hin hafne ” jette .
66021005	Ammaas inni arshii irra taa'ees , “ Kunoo , ani waan hundumaa huu haarayaan godha ! ” jedhe . Itti dabaluuniis , “ Qoowliin tun amanamtuu fi dhugaa waan taateef jecha , kana barreeysi ! ” naan jedhe .
66021006	Ammaas , “ Raawwatamee ti jira ! Ani Alfaa dha , Ani Omeegaa dhaasi , isa jalqabaa ti , isa dhumaa tiisi . Ani nama dheeboteef , burqaa bishaan jireenya kannu irraa , bilaashumattiin kannaafi .
66021007	Warri obsaan dandayanii moohan kana arkatu ; ani Rabbii isaanii tiin taha , isaaniis joollee tiyya naaf tahu .
66021008	Qoodni warra luynootaa , warra amantii hin qabnee , warra najifamoo , warra nama ajjeesuu , warra zinaa godhuu , warra falaanfala namatti godhuu , warra waaqayyolii tolfamaa ibaaduu , akkasumatti kan warra kijiboo hundinuu , hara ibidda danyoon bobawuu keeysa taha . Tuniis du'a lamadaa ti ” naan jedhe .
66021009	Eegasii , maleeykoota torban warra qorii torba kanneen balaa gara dhumaa torban keeysa guutan if harkaa qaban turan keeysaa , tokko anatti dhufee ti , “ Koottuu tii , aruuztittii , jaartii hoolichaa tiin si agarsiisaa ! ” naan jedhe .
66021010	Ruuhaa dhaaniis maleeykichi ol na fuudhee ti , gaara guddaa dheeraa tokko irra na geeyse . Yerusaaleem magaalaa qulqullittii Rabbi biraa bantii samii keeysaa gadi buutuus ana agarsiise .
66021011	Isiin ulfina Rabbii ti qabdi , walaqqisni isii tiis akka lu'ulu'aatti ibsa , akka Yaasphis , akka cabbii aduu keeysaa tiisi .
66021012	Dallaya darbii kan hedduu dheeraa tahe qabdi turte , dallayni niis karra kudha lama qaba ; karreen san irraas maleeykoota kudha lamaatu ture . Karran gubbatti maqaan gosa joollee Israa'el kudha lamaantu barreeyfamee jira .
66021013	Karaa bahaa tiin karra sadih , karaa kaabaa tiin karra sadih , karaa kibbaa tiin karra sadih , karaa dhihaa tiiniis karra sadihii tu ture .
66021014	Bu'urri dallayni darbii sun irratti ijaarame dhagaa kudha lama , kanneen irratti maqaa kudha lamaan ergamoota hoolichaa katabamanii ti jiru .
66021015	Maleeykichi anatti dubbatees , magaalaattii , karra isii tii fi dallaya isii tiis dhuundhuma dhawuuf , ulee ziqeeya irraa tolfamte takka qaba ture .
66021016	Mandarri jihaa afraniinuu waluma qixa , dheerinni isaa tii fi bal'inni isaa tiis waluma qixa ture . Maleeykichi niis ulee isaa tiin mandarticha dhuundhuma dhawe ; cinaachi isaa kiilo metrii kuma lamaa fi dhibba afur tahe ; dheerinni isaa , bal'inni isaa , ammaas dhaabbanni isaa tiis waluma qixa ture .
66021017	Dallaya isaa tiis dhuundhuma dhawe ; inni niis akka dhuundhuma namaatti kan maleeykichi itti fayyadameetti , dhuundhuma dhibbaa fi afurtamii afur tahe .
66021018	Dallayni isaa dhagaa Yaasphis irraa hi hojjatame ; mandartichi ammoo ziqeeya aslii akka daawwitii qulqulluu taheeni ijaarame .
66021019	Bu'urri dallaya magaalaa sanii , dhagaa lu'ulu'aa adda addaa tiin miidhagfamee ti ture . Bu'urri duraa dhagaa Yaasphis , inni lamadaa Safiiros , inni sadeeysaan Kaalqedon , inni afreeysaan Simaaragidosi .
66021020	Inni shaneeysaan Sardoniikis , inni jaheeysaan Saardiyon , inni torbeeysaan Kirisoliixos , inni saddeeteysaan Beerilos , inni sayleeysaan Tophaaziyon , inni kurneeysaan Kirisophraasos , inni kudha tokkeeysaan Hiiyaakinxos , inni kudha lammeeysaan Ametiisxosi ture .
66021021	Karreen kudha lamaan lu'ulu'a kudha lama turan , karreen suniis adduma addaan lu'ulu'a tokko irraa hojjataman ; karaan magaalaa sanii ziqeeya aslii akka daawwitii irraahi hojjatame .
66021022	Beeytal Maqdas isaa , Rabbi Gooytaa hundumaa dandayuu fi hoolicha waan tureef jecha , magaalaa san keeysatti ani Beeytal Maqdas hin agarre .
66021023	Magaalicha aduunii fi jiini akka ibsaniif hin barbaachifne ; durriin ulfina Rabbii ifaa isii ti , hoolichi niis ibsaa isii ti !
66021024	Saboonni ifa isaa tiini deddeebi'u , mootoonni biyya addunyaa tiis faaya ulfina isaanii gara magaalaatti fidu .
66021025	Karreen isaa guyyaa itti cufaman gonkumaa hin qaban , halkan ammoo achi hin jiru .
66021026	Wanni ulfina qabu , faaya saba biyya addunyaa bira jiruus gara magaalaatti fidamu .
66021027	Kitaabticha hoolichaa kan warri jireenya arkachuuf deeman keeysatti barreeyfaman san keeysatti , warra arkaman qofa malee , wanni najisni takka illeen , warri waan hamtuu dalagan , yookiin warri kijiboon tokko illeen achi hin seenan .
66022001	Kana booddee maleeykichi laga bishaan jireenya namaaf kannu , kan bishaan isaa xaliila akka cabbiitti addaatu , arshii Rabbii tii fi ammaas tan hoolichaa irraa burqu na agarsiise .
66022002	Karaa magaalichaa walakkaa , bishaantu yaa'a ; laga gamaa fi gamanaas muka jireenya namaaf kannu tokkoo tu dhaabbata ; mukni kun amatatti wayta kudha lama firii kanna , ji'a ji'aan firiin irraa arkama ; baalli muka sanii tiis saboota biyya addunyaa kan aafihu .
66022003	Wanni abaarame takka illeenuu achitti hin arkamtu ; arshiin Rabbii tii fi tan hoolichaa tiis mandaruma san keeysa taha , kaadamtoonni isaa tiis isuma ibaadu .
66022004	Isaan fuula Rabbii ni arku , maqaan isaa tiis adda isaanii irratti katabama .
66022005	Halkaniis achiin booda hin jiraatu ; Rabbi Gooytaan ifa isaanii waan tahuuf jecha , ifni ibsaa dhaa yookiin ifni aduu tiis isaan hin barbaachisu . Isaan bara baraaf mootomuuf taa'u .
66022006	Hogguu san maleeykichi , “ Qoowliin tun hundinuu amanamtuu dha , dhugaasi ; Rabbi Gooytaan inni ruuhaa nabiyyoonni ittiin dubbatan ajaju , wanta dafee tahuun irra jiru kaadamtoota isaatitti agarsiisuufi maleeykaa isaa erge ” naan jedhe .
66022007	Yesuus , “ Kunoo , ani dafee tiin dhufa , namni qoowlii kitaaba kana keeysatti raajii dubbatamte kana eegu , akkaan eeybifamaa dha ! ” jedhe .
66022008	Aniis Yohannis , kan kanneen hundumaa arkee dhagayees , kanneen dhagayuu fi arkuus eegaan raawwadhee booda , maleeykicha kana hundumaa anatti agarsiiseef sagaduufiin miila isaa jalattiin kufe .
66022009	Inni ammoo , “ Akkana godhuu hin qabdu ! Ani bar sii fi obboleeyyan kee tiif , nabiyyootaa fi warra qoowlii kitaaba kanaa eeganiifiis gola kaadamtoota Rabbii ti ; ati ammoo Rabbumaaf sagadi ! ” naan jedhe .
66022010	Itti dabalee tiis , “ Barri kun raawwatamuuf waan dhihaateef jecha , qoowlii kitaaba kana keeysatti raajii dubbatamte sumudan hin cufin !
66022011	Namni jallaan , jallinuma isaa ti itti fura ; najisa kan tahees , najisummatti jiraata ; kan keeyraata hojjatuus , keeyraatuma haa dalaguu ; kan qulqulluu tahees , qulqullummaa itti haa furuu ! ” jedhee ti anatti hime .
66022012	Yesuus ammoo , “ Kunoo , ani dafee tiin dhufa , isaan hundumaafuu adduma addaan , akkuma dalagaa isaaniititti kafaluuf ujuraa ifiin wajji fuudhee tiin dhufa .
66022013	Ani Alfaa , ani Omeegaa dha , kan duraa , ammaas kan boodaa tiisi , kan jalqabaa , ammaas kan dhumaa tiisi ” jedhe .
66022014	Warri uffata isaanii miicanii naziifeeysan haa gammadanii ! Isaan muka jireenya namaaf kannu irraa nyaachuuf , warra mirga qabu ; karreen saniiniis mandaricha ni seenu .
66022015	Ammoo warri najisni , warri falfala namatti godhu , warri zinaa godhu , warri nama ajjeesu , warri waaqayyolii tolfamoo ibaadu , warri kijiba jaalatan hundi niis alatti hafu .
66022016	Yesuus ammaas , “ Wanni kun hundinuu waldayoota kiristaanaa akka gahuuf jechaan , ani maleeykaa kiyya ergee isiniif ragaa baasisee tiin jira . Ani dhaloota abaabuu Daawwidi , shanyii isaa tiisi , ani bakkalcha bariisaa walaqqisaa ti ” jedhe .
66022017	Ruuhaanii fi aruuztittiiniis , “ Koottu ” jedhu ; namni tana dhagayuus , “ Koottu ” haa jedhu ! Namni dheebote haa dhufuu , namni bishaan barbaaduus bilaashumatti bishaan jireenya kannu haa fudhatuu !
66022018	Ani Yohannis namtichi kana barreeyse , nama qoowlii raajii kitaaba kana keeysatti dubbatamte dhagayuun , jabeeysee tiin if eeggachiisa . Namni qoowlii tana irratti waa dabale , Rabbi iqaabaa isaa irratti , ammaas balaa kitaaba kana keeysatti barreeyfaman isa irratti dabaluufi taa'a .
66022019	Namticha qoowlii raajii dhaa , tan kitaaba kana keeysatti dubbatamte irraa waa irrise ammoo , Rabbi muka jireenya kannuu fi magaalaa qulqulluu kanneen waa'een isaanii kitaaba kana keeysatti barreeyfaman keeysaa qooda isaa irrisuuf taa'a .
66022020	Inni waan kanneen hundumaaf ragaa bahees , “ Haa tahu ! Ani dafee tiin dhufa ” jedha . Aammiin ! Koottu , Gooftaa Yesuus !
66022021	Ni'imaan Gooftaa Yesuus hundumaa wajjiin haa taatu !
