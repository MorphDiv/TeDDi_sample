# language_name_wals:	Tagalog
# language_name_glotto:	Tagalog
# ISO_6393:	tgl
# year_composed:	NA
# year_published:	2005
# mode:	written
# genre_broad:	fiction
# genre_narrow:	general_fiction
# writing_system:	Latn
# special_characters:	NA
# short_description:	Fray Miguel Lucio y Bustamante, Si Tandang Basio Macunat
# source:	http://www.gutenberg.org/files/15981/15981-h/15981-h.htm
# copyright_short:	http://www.gutenberg.org
# copyright_long:	http://www.gutenberg.org
# sample_type:	whole
# comments:	NA

Ang aquing hinahangad, ay hindi co sasabihin sa manga bumabasa, ó
 naquiquinig nang pagbasa nitong aquing isinulat, cundi sasabihin co lamang, na ang
 cahalimbaua nitong quinatha cong salita, ay isang dayap.
Anoman ang laqui nang dayap, at maguing ano ang caniyang ganda at caquinisan nang
 balat, ay cundi ninyo pigain, ay uala cayong macucuhang gatas doon cundi amoy lamang
 at sucat.
¡Caya bahala ang bumabasa ó naquiquinig, na pumiga nitong salita,
 cung ibig nilang cunin ang gatang napapalaman dito!
Ang totoong bilin co sa manga íniibig cong tagalog, ay houag baga basahin
 nila itong salitang ito, na palactao-lactao, na parang inuugali nilang basahin ang
 manga libro, at cung magcagayo,i, marahil magcacamali sila, palibhasa,i, ang
 lamang nitong salita,i, parang isang usap; caya cailangang paquingan ang magcabilang
 parte, at pagtimbang-timbangin ang canilang manga catouiran, nang macuha ang
 catotohanan.
Ang isa cong pang bilin sa canila, ay houag magtaca sila sa mga guinagamit cong
 uica:—ama, tatay, amba,—ina, nanay, inda,—sa pagtotoo
 nang ama,t, ina; sapagca,t, iyang lahat na manga pangalang iya,i, para-parang
 guinagamit sa iba't ibang bayan ó Provincia.Páhiná 2
At sa catapusan ay ipinamamanhic co sa manga tagalog na macagagasa ó
 macariringig nitong gaua cong ito, na ipatauad nila sa aquin ang manga caculangan co
 sa pagsasalita, sapagca,t, aco,i, hindi tagalog, cundi castila rin, baga man Padre,
 na totoong nagmamahal sa canila.
Fr. Miguel Lucio y Bustamante.
Mucho, y hasta interesante, podria decir sobre el idioma tagalog y sobre otros
 incidentes de actualidad, que no dejan de relacionarse con el citado idioma; pero ni
 la ocasion, ni la pequeña, por no decir nula, importancia del presente cuento
 se prestan á ello.
Po eso he de concretarse á mis lectores no tagalos que, en este mi
 insignificante trabajo, hago uso de no pocos términos castellanos; de unos por
 ser técnicos, que no admiten sustitucion; de otros, porque están ya
 tagalizados, y son de uso comun; y de otros en fin, porque, aunque pudieran muy bien
 ser reemplazados por otros propios del, (aun no bien conocido), idioma tagalog,
 sería necesario echar mano de mas palabras, para espresar el sentido.
Poco é insulto es lo que presento á mis lectores no tagalos, pero
 aun asi y todo creo, (y dispenseme esta inmodestia), que no dejarán de
 encontrar algo que no les desagrade en este escrito.
Tambien advierto que en la prosodia y sintaxis me he atenido frecuentemente
 á la prosodia y sintaxis españolas.
Añadiendo por último que el idioma tagalog está en crisis, en
 esa crisis, por la que han pasado casi todas las lenguas é idiomas, sobre cuya
 circunstancia, echaría yo ahora, de muy buena gana mi parrafito, mas ó
 menos estenso, y mas ó menos certado, pero al fin un parrafito; mas, dadas las
 condiciones actuales, opino que basta y sobra con loPáhiná 4 dicho, que no dejaran de comprender los
 que, despues de haber estudiado con alguna detencion ó atencion el idioma
 tagalog, esten ademas al corriente de lo que sucede y pasa......
Fr. Miguel Lucio y Bustamante
Sa aquing manga paglacad-lacad, at pagdalao-dalao sa manga bayan-bayan dito sa
 Filipinas, ay nacarating aco sa isang bayang ang ngala,i, Tanay sa Distrito nang
 Morong.
Aco,i, napatiguil doon nang dalauang lingo, at dito sa pagtira cong ito,i, naguing
 caquilala co ang isang matanda na ang ngala,i, si Gervasio Macunat, at cung tauaguin
 doo,i, si Tandang Basio.
Malaqui ang pagcauili co sa matandang yaon, palibhasa,i, matalinong, masayahin, at
 matalas na matalas ang caniyang bait at pagiisip. Gabi-gabing ualang sala,i,
 pinaroroonan co siya sa caniyang bahay, at doon nagsasalitaan cami nang sari-sari,
 hanggan sa malalim na ang gabi, at cung minsan ay inuumaga pa cami sa aming
 pagsasalitaan.
Dito sa aming manga pagsasalitaan, ay pinag-uusapan din naman ang iba,t, ibang
 ugali nang manga tagalog, at aco,i, natotoua nang di hamac, sa paquiquinig co nang
 caniyang matitinong catourin at casagutan sa lahat nang bagay na aming
 pinag-uusapan.
Isang gabi, ay tinucso co ang matanda, na ang uica co baga sa caniya:
Cung cayo po,i, nag-aral sa Maynila nang caunti man lamang; cung cayo, po,
 anaquin, ay natuto nang uicang castila man lamang, ay segurong-segurong
 cayo,i, naguing directorcillo dito sa inyong bayan, at macaquiquita, po cayo sa
 Tribunal nang pagcabuhay ninyo na ualang malaquing capagurang paris ngayon, na
 cung ibig, po, ninyong cumita nang naipacacain sa inyong manga anac at asaua, ay
 cailangan, po, na cayo,i, magbangon nang maaga, at humauac nang calabao, at Páhiná 6dumilig muna nang
 lupa nang inyong pauis, bago, po, cayo,i, macaquita nang maisusustento sa
 inyong familia.
¡Ay ina co! ¡Cáhimanauari houag na acong nag-uica nang ganoong
 uica!
Nagalit na di ano lamang ang matanda; at nagbucang bibig nang lintic, at iba,t,
 iba pang ganito; na ang isip co baga siya,i, nabalio, ó napaano caya.
 Subali,t, pagcamayamaya, at nang lumipas-lipas na ang caniyang biglang galit, ay
 nangusap sa aquin nang gayon:
—Patauarin, pó, ninyo aco; ipatauad, po, ninyo sa aquin ang
 pagpapaualang galang co, po, sa inyo.
—Aco, pó, ang sagot co; aco, pó, ang dapat patauarin ninyo,
 sapagca,t, aco,i, siyang nagbigay galit sa inyo, baga man pó,t, hindi inaabot
 nang aquing pag-iisip, cung ano,t, anóng iquinagagalit ninyo sa aquing
 salita.
—Houag, pó, ninyo acong cayamutan ang uica ni matandang Basio; houag,
 pó, ninyo acong cainipan, at matatastas din, po, ninyo cung baquit nasira ang
 aquing loob doon sa sinabi, pó, ninyong tungcol sa pag-aaral nang uicang
 castila, at sa pagdidirectorcillo.
Inyo pong salitain ang uica co, ang balang maguing gusto ninyo, at malaqui ang
 toua cong maquinig sa inyo.
Ang una-unang ibig co pong maalaman ninyo, ay ang naguing buhay cong magmula sa
 pagcabata co, na hangan dito sa oras, na hinaharap natin, at saca,i, sasalaysayon co,
 pó, sa inyo ang puno at dahilan nang pagcagalit co sa inyong salita
 cangina.
Cayo, pó, ang bahala, ang sagot co. Umupo lamang tayo dito sa Páhiná 7papag, at
 habaa,t, habaan, po, ninyo ang inyong salita, na hindi co, po, cayong
 cayayamutan.
Cung ganoon, po, aco,i, sasapol na.
Aco, po, ang uica nang matandang Basio, ay anac nang taong mahihirap, na manga
 maglulupa, manga opahan, subali,t, matatacutin sa Dios. Maliit na maliit pa aco, na
 hindi pa halos marunong magusap, ay pilipilit na, po, acong pumasoc sa escuelahan
 arao-arao na ualang falla.
Ang aquin pong maestro, ay isang mabait na mabait na matanda, na ang ngala,i, si
 Gregorio, na cung taunguin naming manga bata,i, cacang Yoyo. Totoong naibiguin siya
 sa aming mang escuela, nguni,t, mabagsic, po, namang siyang totoo, cung cami ay
 sumasala sa leccion, o sa iba,t, ibang itinuturo niya sa amin. Uala pong sino sa
 kaniya; ang may casalanan ay pinarurusahan nang tapat na parusa, ay siya na; hindi,
 po, niya tinitingnan, cung ang batang nacacasala ay anac nang mayayaman o mahihirap
 na tauo. Ang caniyang sinusunod ay ang catampatan; sa macatouid: ang dapat pong
 parusahan, ay pinarurusahan, niya, at ang dapat purihin ay pinupuri niya, maguing
 sino ang tinatamaan.
Caya, po, malaqui ang aming tacot sa maestrong yaon, at malaqui, po, naman aming
 pag-galang at pag-ibig sa caniya. Dahilan, dito,i, cami pong manga bata,i, sunod
 sunuran sa caniya, na ang cadalasan,i, hindi pa tapos ang caniyang utos sa amin, ay
 cami patacbo na sa pagsunod nang ipinag-uutos niya sa amin.
Yaon pong, matandang yaon ay totoong quinacaibiga,i, guinagalangan nang buong
 bayan, baga man hindi siya marunong nang uicang castila, na paris nitong manga
 maestrong bagong litao ngayon, na ang pangala,i, normal, na cahima't, casing-itim co,
 ó maitim pa sa aquin, ay Páhiná 8nagsosoot nang levita ó cung ano
 cayang tauag doon sa isinosoot nilang damit, at naquiquipantay sila sa manga
 Cápitan, at sa manga Cura pa, na, (tabi sa di gayon,) tila,i, cung sino silang
 mahal na tauo.
Ang naturan cong matandang maestro namin ay ualang sariling calooban, bagay sa
 pagtuturo at pangungosiua sa aming manga bata. Hindi siya cumiquilos; hindi siya
 nagbibigay nang bagong utos, cundi cumuha siya muna nang tanong at sanguni sa aming
 maguinoong Capitan, at lalong-lalo sa aming cagalang-galang sa Padre Cura. Caya,
 pó, matanda at bata ay umaalinsunod sa caniya, palibhasa,i, talastas nang
 lahat, na hindi siya mangangahas na mag-utos nang anoman, cundi naalaman muna nang
 aming Cura.
Baca, pó, ang tanong sa aquin ni tandang Basio, pagdating dito sa lugar na
 ito nang caniyang salita; maca, po,i, iquinayayamot, pó, ninyo itong aquing
 mahabang salita?
Hindi po, hindi pó, ang aquing sagot sa caniya; caya ituloy pó,
 ninyo,t, ituloy ang inyong historia, na cahit anong haba, ay mamasarapin cong
 paquingan.
Salamat, pó, ang uicang ganti nang matanda. Ngayon, pó, aniya, ay
 iuurong co nang caunti ang aquing salita, at sasabihin co, pó, sa inyo, na
 cung mahigpit ang aquing maestro, ay lalo pa póng mahigpit ang aquing magulang
 tingnan, pó, ninyo ang canilang guinagaua.
Pagdating co, pó, sa bahay na nangaling sa escuelahan, ay sinusulit,
 pó, aco nang sinusulit nang aquing manga magulang, na cung ano,t, ano cayang
 natutuhan sa arao na yaon; at cung ano,t, anong bilin sa aquin nang maestro; at cung
 ano,t, anong guinaua co; at cung ano,t, ano pa, pó, na lubhang marami. Sa
 pagsusulit pong ito,i, ang catotohanan, pó, ang aquing sinasabi at isinasagot,
 at malaqui póng totoo ang tacot Páhiná 9cong magsabi nang casinungalingan sa aquing
 magulang.
Sa dacong gabi, at pagcatapos nang aming hapunan, na ang cadalasan po,i, canin
 lamang na ualang ulam, ó mayroon mang ulam, ay caunting bayabas, ó
 dulong, ó saguin, ó canduli, ó hipon cayá ay quinacalong
 aco nang aquing ama, ó nang aquing ina, at sari-sari, pó, ang itinuturo
 nila sa aquin. Mayroon, pó, sa pagdadasal; may sa pagcocompisal; may sa
 paquiquinabang, may sa paquiquipagcapoua tauo, at sa iba,t, iba pang catungculan nang
 tauong cristiano, ayon sa inaabot nang canilang pag-iisip, at magandang calooban nila
 sa aquin.
Dito, pó, sa lagay na ito ay lumalacad nang lumalacad ang panahon, at aco
 pó,i, macapagcompisal na, at nacapagcomulgar, cung macailan na; at marunong
 na, pó, acong bumasa, sumulat at nang caunting cuenta; at caalam-alam
 co ay sumapit na aco sa cabagongtauohan.
Nang magcagayon; aco pó,i, nananaghiling totoo sa capoua cong bagongtauong
 naquiquita cong gumagala cung gabi, at lumiligao cung saansaan, sa pahintulot nang
 canilang magulang. Caya, pó, minsan, dala nang aquing capanaghilian, ay
 nangusap aco sa aquing tatay sa boong galang nang ganito:
Tatay, baquit, pó,i, hindi ninyo acong pahintulutan, na manaog at
 lumigao-ligao, at sumaaya-saya diyan sa bayan na para bagang naquiquita cong
 guinagaua nang capoua cong bagongtauo?
Nang maringig, pó, nang tatay co itong aquing capamanhican sa caniya, tila
 pó,i, natataua-taua, at tila naman namamangot-mangot, nguni,t, hindi siya
 nagalit, bagcos sumagot sa aquin nang banayad na banayad nang gayon:
Basio, icao,i, anac co; icao ay iisa-isang anac co, na minamahal cong Páhiná 10totoo, at
 minamabait co pa; subali,t, ica,i, batang bata pa; ica,i, isang hangal pa, na hindi
 pa marunong na cumilala nang manga silo at carayaan nang demonio, nang manga lamang
 bayan at nang sariling catauoan caya, inaalaala co, na baca sacali, cung cata,i,
 pahintulutang manaog at lumigao diyang paris nga nang guinagaua nang caramihan nang
 casingbinata mo, ay lumubog ca sa putican, at palubuguin mo pati ang magulang mo, at
 mapahamac nang para-para ang ating caloloua. Caya houag cang managhili, Basio, sa
 maling caugalian nang capoua nating tagalog, na ang sagot nila baga, cung sila,i,
 sisihing tungcol sa manga ugaling ito, ay: may bait din, anila, ang canilang manga
 anac; at cung itong canilang anac ay nalulubog na sa guitna nang putican, ay ang
 quinacatouiran nang magulang ay gayon: siyang talaga nang Panginoong Dios,
 bago bago,i, casalanan nilang sarili, dahilan sa canilang capabayaan, at dahilan
 sa capahintulutan nila sa canilang manga anac na lumagay sa panganib na icalulubog
 nila. Houag mong alalahanin, Basio, iyang manga bagay na iyan, sapagca,t, cung may
 aua ang Panginoon Dios ay macaquiquita ca rin nang pacacasalan, di man icao,i,
 lumigao.
Pinaquingan co, pong, maigui itong hatol nang tatay co, at baga man, tila, may
 cumucutcot at humahalucay sa aquing dibdib, ay umayon aco,t, umalinsunod sa calooban
 nang aquing magulang nang puspos at lubos na pagsunod; At ngayong oras na ito,i,
 masasabi co, pó, sa inyo, na aco,i, nagpapasalamat at nagpapasalamat nang
 maraming-marami sa aquing namatay na ama, dahilan sa magaling na pagtuturo niya sa
 aquin. Seguro, po,i, mahahango na, pó, ninyo dito sa aquing sinalita ang
 naguing calagayan co, niyong aco,i, bagong tauo at soltero: subali,t, gayon man, ay
 sasalaysayin co, pó, sa inyo, na ualang palico-licong sabi.
Ang naguing buhay co, po, niyong panahong yaon, ay ganito. Pag-umagaumaga na
 madilim pa, ay guiniguising aco nang aquing tatay, Páhiná 11¡saan di, pó, at aco,i,
 matuluguin, palibhasa,i, bata pa!, at pagcabangon, ay nagdadasal cami nang caunting
 pagpasalamat sa Panginoon Dios, at inumaga caming buhay pa. Tuloy nagsisimba caming
 dalaua nang tatay, co, cung maaga ang Misa, at hangan cami, pó,i,
 nasasasimbahan, ay naghahanda ang aquing ina nang ano-anomang maipacain ó
 maipainom sa aming magtatay, at masama, pó, rao, ang uica ni inda, na cami ay
 pasasa-trabajo na ualang laman ang sicmura.
Caya pangagaling, pó, namin sa Simbahan ay cumacain po, cami, ó
 humuhigop caya nang balang nacayanan ihanda ni ina, at siya na, pó, yaon na,
 pó, cami nang tatay sa amin-aming guinagua, na ualang oui sa bahay cundi nang
 sangdaling oras sa pag-aalmorsal, nang dacong a las nueve, at
 saca sa pagcain nang tanghaliang pagtugtog nang a las doce, cung sacali,t,
 hindi, pó, cami pinacacain nang may patrabajo ó nagpapagaua sa
 amin.
Pag-oui, pó, namin cung gabi, na pagcatapos nang aming gaua, ay pinahahapon
 co, pó, ang aming manga hayop, ó liniligpit co caya ang manga
 casangcapang aming guinamit. Nagpapahinga, pó, cami nang caunti, at tuloy
 nagdadasal cami nang santo Rosario, na ualang capallapalla gabi-gabi, maguing
 ano ang hirap nang catauoan namin ni tatay. Ang minamatouid ni Ina, cun cami
 dumadaing, ay ganoon: Ang pagdarasal, aniya, nang santong Rosariong gabi-gabi, ay
 hindi nagbibigay-pagod, cundi bagcus isang malaquing caguinhauahan nang caloloua,t,
 catauoan.
Pagcatapos nang dasal namin, cami, po,i, cumacain nang hapunan, at saca
 nagsasalitaan cami nang caunting casama nang aming capitbahay at ibang caquilalang
 napapa roon sa bahay, at pagtugtug nang á las diez, ay ligpit na caming
 lahat sa cani-canilang bahay at banig, at ang minamatouid, pó, nang tatay co,
 ay masamang totoo, rao, na mapuyat cung gabi ang Páhiná 12tauong nagpapaupa, sapagca,t, cung
 umaga,i, mag aantoc at matatamad tuloy.
Doon, pó, sa buhay at lagay cong yao, ay mayroon acong nararamdamang isang
 bagay, na di matatalastas co ang pinangagalingan. Aco, pó,i, hindi lumiligao;
 hindi palagala; hindi palapanaog; uala rin sa loob co ang pag-aasaua; ay, cung
 baquit, pó, aco,i, guinitian nang pag-ibig sa isang dalagang capitbahay co,
 pó, at casing edad co naman.
Pinaglabanan co póng totoo, at pinangatauoanan cong patayi,t, bunutin itong
 minamasama cong binhing tumutubo sa aquing dibdib, at hindi co, pó, macuhang
 patayin, cundi bagcus, ang damdam co, po,i, lalo,t, lalong lumalago at tumataimtim sa
 aquing puso. Gayon man, ay pinipiguil cong maigui ang aquing calooban, at hindi aco
 nagsalita sa babaying yaon nang isa mang uica lamang tungcol sa humahalungcay nang
 loob co. Cami, pó, lamang ay nagbabatian nang ugaling bati nang manga
 capitbahay, at siya na, pó.
Subali,t, sa hindi co, pó, matiis itong nangyayari sa aquin, na
 iquinagugulong totoo nang aquing loob at pag-iisip, tulog man, ó guisin man
 aco, ay ninanasa cong totoong ipahayag sa nanay co itong bagay na ito; caya,
 pó, minsang nagcataong cami ni inda ay nag-iisa sa bahay, ay binucsan co ang
 aquing loob cay nanay, at nag-uica aco sa caniya nang ganon:
Nanay, mayroon, pó acong ibubulong sa inyo; datapoua,t, houag, pó,
 cayong magalit sa aquin, cung sacali,t, mali ang aquing sasabihin.
Baliu na baliu ca, ang uica sa aquin ni ina. Baquit, aniya, baquit aco,i,
 magagalit sa iyo, maguing ano ang ibubulong mo sa aquin? Di baga sinabi co,t,
 ipinagbilin sa iyo, na houag mong ilihim sa aquin ang ano-anomang Páhiná 13mangyayari sa iyo, ó
 nararamdaman mo caya, nang cata,i, gamutin, cung cailangan mo ang gamot; nang cata,i,
 aliuin cung cailangan mo ang aliu; nang cata,i, hatulan, cung cailangan mo ang
 matouid na hatol; at nang cata baga,i, paloi,t, parusahan, cung cailangan mo
 ang palo at parusa? Caya, magsabi ca na, at houag cang matacot, at hindi aco
 magagalit. ¡Segurong-seguro, ang dagdag na uica ni nanay
 segurong-seguro icao,i, may novia, cung caya,i, palico-lico ang iyong
 salita! Ay ano, di baga totoo?
Baga man, pó, nahiya acong totoo dito sa uinica ni nanay, ay nagpacatapang
 din aco, at tila,i, nagcaroon nang caunting lacas ang aquing loob, caya ang sagot co
 sa aquing ina,i, ganito:
Nanay, cung sa natuturang novia,i, uala, pó, acong novia; subali,t,
 mayroon dito sa ating calapit isang dalaga, na palagui póng sumasagui sa
 aquing loob at pag-iisip, dahilan sa minamabait cong totoo siya, at minamagaling co
 naman ang caniyang ugali. Di co, pó, mapagpag-pagpag ang pag-aalaala sa caniya
 arao,t, gabi. Ano pa, pó? Cung sasabihin co, pó, ang lahat
 nasasacalooban co, ay sasabihin co, pó, sa inyo, na ang ibig at nasa nang
 aquing loob, ay ang siya lamang at houag ang iba, ang maguing asaua co, cung baga
 pahintulutan nang Panginoon Dios, na aco,i, mag-aasaua.
At sino, ang tanong sa aquin ni inda, sino cayang ngalan niyang dalagang sinasabi
 mo, sapagca,t, dito sa ating calapit ay maraming dalaga?
Ang pangalan, pó,i, Ceciliang anac ni Alguacil Juancho Catouiran, ang sagot
 co.
¡Ay picaro-picaro!, ang sigao ni ina. ¡Marunong ca palang
 pumili! At tuloy niyapos aco, gaua, yata, nang malaquing toua niya, at nag-uica sa
 aquin nang gayon:
Páhiná 14Pabayaan
 mo, Basio, at houag mong alalahanin iyang manga bagay na iyan, at acong bahala sa
 tatay mo.
Pinabayaan co nga, pó, at hindi na acong umimic tungcol sa manga bagay na
 yaon; datapoua,t, nang maguing tatlong lingong magmula niyong pagbubulungan naming
 mag-ina, at casalucuyan caming mag anac ay nag-iisa sa bahay, ay nagtanong sa aquin
 si tatay nang gayon:
—Ano baga icao, Basio; icao,i, may edad na, gusto mo cayang
 mag-asaua na?
—Aco, pó, ang sagot co, aco pó,i, sunod sunoran sa inyo; cung
 ano, pó, ang inyong calooban, ay siya ang calooban co.
—Icao baga,i, may catipan ó novia caya? Sabihin mo sa aquin
 ang totoo.
—Uala, pó, acong catipan.
—Ay baquit ang sabi sa aquin nang inda mo, na icao,i, may gusto cay
 Siliang (Cecilia) anac ni Alguacil Juancho?
—Totoo, pó, iyang sinabi sa inyo ni inda, subali,t, uala acong
 catipan ni salitaan man cay Silia.
Ay ano, gusto mo baga, ó hindi mag-asaua cay Silia?
—Gusto co, pó, cung gusto po, ninyo, cung hindi, ay hindi,
 po.
—Cung ganoon, ang uica ni tatay, cung ganoon ay sumalunga ca na bucas at
 tumaga ca nang isang limang punong cauayan, at aco nama,i, magpapacuha nang cugon at
 ating pag-liguihing icoi-icoi ang manga casiraan nitong ating bahay. Sapagca,t, ang
 salitaan namin ni Alguacil Juancho, ay sa isang sabado, cung may aua ang Panginoon
 Dios, ay Páhiná
 15haharap na cayo ni Silia sa ating Padre Cura, nang cayo,i, matauag na sa
 Simbahan, cung baga gusto at calooban ninyong dalaua. Caya pinagcaisahan namin
 ni mamang Juancho, na mula ngayon ay ipagsasama quita gabi-gabi sa caniyang bahay,
 nang cayo ni Silia,i, magcausap nang inyong sarili sa aming harap, nang cayo,i,
 magcaquilalang mabuti, at nang maalaman din namin ang nasasacalooban ninyo, bago
 cayo,i, humarap sa ating mahal na Cura.
Nagaua, po,t, nasunod yaong lahat na sinabi sa aquin ni ama, at iba,t, iba pa,
 datapoua,t, lilisanin co pó, iyang lahat na iyan, at sasabihin co, pó,
 sa inyo sa maraling salita na: aua nang Panginoon Dios, cami ni Silia,i,
 nacasal din; nag-anac, pó, cami nang marami; at sa tulong nang mahal na
 Virgen, ay hindi nasira ang aming capayapaang magmula niyong cami casalin, na
 hangan ngayong oras na ito.
Cung anong naquiquita co pong inu-ugali nang aquing ama sa aquing ina, at cung
 anong inaasal nang magulang co sa aquin, ay siya co pong guinayaha,t, inuugali sa
 aquing asaua at manga anac at sa malaquing aua nang Poon, ay cami nagcacasundo nang
 maigui at hindi cami naualan nang aming canin sa ara-arao, mahirap man caming
 tauo.
Naito, pó, ang sulong na salita ni tandang Basio, naito, pó, ang
 pitong anac cong nabubuhay. Inyo, pong tingnan, at inyo pong sulitin, at sila,i,
 para-parang marurunong na magdasal, bumasa, sumulat at nang caunting cuenta
 pa; at bucod dito,i, sila pong lahat babayi at lalaqui, ay marurunong pang mag-araro,
 magtanim, umalit, mangahoy, manahi at mangosina. Datapoua,t, houag, pó,
 ninyong causapin sila sa uicang castila, at baual na baual co, pó, sa canilang
 lahat ang pag-aaral, at ang pagsambit man lamang nang iisa-isang uicang castila.
—Páhiná
 16At baquit, pó, gayon ang inyong gaua,t, utos? ang tanong co sa matanda.
 Di baga lalong mabuti, na ang naalaman na nang inyong manga anac, ay patungan pa,t,
 dagdagan nang pagcacaalam nang uicang castila?
—Hindi, pó, hindi, pó, ang biglang sagot ni tandang Basio. Ang
 castila, aniya,i, castila, at ang indio ay indio. Ang ongo, ang uica pa niya, ang
 ongo,i, sootan man ninyo nang baro at saloual, ay ongo rin at hindi tauo.
—Oo nga, pó, ang uica co; subali,t, pacatandaan, pó, ninyo, na
 ang carunungan ay hindi nacacahalang sa anoman, cundi bagcus ay nacatutulong sa atin
 sa maraming totoong manga bagay-bagay sa caloloua,t, catauoan dito sa mundo.
—Tunay, pó, ang inyong sabi, ang ulit nang matanda; subali,t, aniya,
 sa naquiquita co, pó, sa namamasdan co; at sa nababalitaan co, pó, sa
 buhay cong ito,i, hindi co, pó, ibig na ang manga tagalog, ang mga indo,
 alalaon, ay nagaral nang uicang castila.
Ang pinaniniualaan co, póng totoo at sinusunod co, ay ang casabihan nang
 aquing namatay na amá, (¡ingatan nang Panginoon Dios!) na ang madalas na
 sabi niya baga, ay ganito: Ang mga tagalog, ang mga indio baga, aniya, na
 humihiualay caya sa calabao, ay ang cadalasa,i, naguiguing masama at palamarang tauo
 sa Dios at sa Hari.
Cung caya, po,i, sumamá ang loob co, at nagalit pa aco, nang sabihin,
 pó, ninyo sa aquin, na cung ano,t, di aco nág-aaral nang uicang
 castila.
Tungcol, pó, sa manga bagay na ito,i, maraming-marami acong sucat salitain
 sa inyo. Subali,t, pó, sapagca,t, hating gabi na ngayon, tayo,i, lumigpit
 muna, cung baga minamatapat ninyo, at bucas, pó, cung may aua Páhiná 17ang P. Dios,
 ay sasalaysayin co, pó, sa inyo ang lahat-lahat na isinasaloob co,t, inaabot
 nang aquing pag-iisip, bagay dito sa ating pinag-usapan, at ipaquiquita co pa,
 pó, sa inyo ang isang casulatan nang tatay co, na iniingatan co,t, itinatago
 sa cailaliman nang aquing caban, tungcol sa nangyari sa isang mag-anac na tagarito
 rin sa aquing bayan nang Tanay.
Nanag maringig co itong salita nang quinacaibigan cong matanda, ay nagpaalam na
 aco sa caniya, at ang uica co lamang:
Maca, pó, cayo,i, nayayamot na sa aquin, dahilan sa pinupuyat co,
 pó, cayong palagui?
—Hindi, pó, ang sagot ni mamang Basio, hindi, pó, aco
 nayayamot, bagcus, po,i, malaquing malaqui ang toua cong maquipagsalita sa inyo,
 palibhasa,i, cayo po,i, marunong cumilala nang catouiran co, ó nang hindi caya
 catouiran, at marunong din, po, cayong humalang sa aquin, cung baga aco,i,
 nagcacamali....
Aco,i, umoui na; at nang dumating aco sa aquing tinutuluyang bahay, ay
 guinuguni-guni cong palagui, na cung ano caya ang napapalaman sa casulatang
 ipaquiquita sa aquing nang caquilala cong si tandang Basio.
Sari-sari ang napapasaisip co; at baga man pinapagpag co, ay hindi co rin maitapon
 sa aquing calooban ang pagalaala nang naturan cong casulatan; at dahilan dito,i, uala
 acong catulog-tulog niyong magdamag na yaon.
Caya ang ibig co baga, at ang ninanasa cong totoo,i, sumicat na ang arao, at
 lumubog tuloy, nang gumabi agad at macaquita aco at macabasa nang inuulit cong
 casulatan. At, palibhasa,i, ang panahon ay ualang catiguiltiguil sa caniyang
 paglacad, maigui man, ó masama man ang simoy Páhiná 18nang hangin, ó ang singao nang
 lupa, ay dumating din ang oras, na tinutucoy co sa pagdalao sa aquing
 quinacaibigang matanda, at agadagad ay naparoon aco sa caniyang bahay.
Nang aco,i, dumating sa bahay nang matanda, ay nagrorosario pa silang
 mag-anac; caya aco,i, nag-antay, at umupo aco sa liputan nang bacuran, hangan sa
 natapos ang canilang pagdarasal.
Pagcatapos nang canilang dasal, ay sumungao si tandang Basio sa bintana, at
 pagcaquita sa aquin, ay sumigao nang gayon:
—¡Aba! ¡cayo, po, pala,i, naririyan! Cami, po,i, inyong
 patatauarin, at cayo, po,i, pinaantay namin diyan sa hamogan.
—Uala, pó, ang sagot co, uala, pó, acong sucat na ipatauad sa
 inyo, at uala, pó, cayong casalanan, sapagca,t, inaagapan co ang aquing
 pagparito.
—¿At comusta, pó, cayo? Cayo, pó, yata,i, naligo
 cangina sa bucal.
—Siya nga, pó, ang aquing sagot, doon aco,i, naligo canginang umaga,
 at namaril acong tuloy nang caunting oras sa manga tabing palayan.
Pagcatapos nitong aming pagbabatia,t, pagcocomustahan, ay pumanhic na aco
 sa canilang bahay, at capagcaraca,i, sumigao si tandang Basio nang gayon:
 ¡Silia! ¡Silia!... cunin mo yaong balutang natatabi sa loob nang aquing
 caban, doon sa ilalim nang manga damit.
Pagca maya-maya,i, ito na si tandang Siliang may taglay ang naturang balutan na
 iniabot sa caniyang asaua. Binuclat ni matandang Basio, at hinango roon ang isang
 parang librong munti, at ang uica niya sa aquin:
—Ito, pó, aniya, ang casulatang sinabi co sa inyo cagabi. Cung
 gusto, po, ninyong basahin, ay basahin, pó, Páhiná 19ninyo, at cung ang
 gusto po, ninyo, na aco,i, siyang bumasa, ay babasahin co, pó.
—Cayo, na, pó, ang aquing sabi cay tandang Basio, cayo na, po, ang
 bumasa, at paquiquingan co.
—Salamat, pó, cung siya ang inyong gusto. Subali,t, bago cong
 sapulan ang pagbasa nito,i, mayroon, po, acong ipahahayag sa inyo.
—Cayo, pó, ang bahala; at aco,i, ayunayunan sa inyo.
—Salamat, pó, ang ulit nang matanda, at tuloy nag-uica sa aquin nang
 gayon:—Ito pong casulatan, ay guinaua nang aquing tatay, at palibhasa,i,
 siya,i, capoua co ring hangal, ay segurong-seguro po,i, maraming mapipintasan
 ninyong salitang hindi matotouid. Datapoua,t, cung sa laman, pó, ay
 totoong-totoo ang nalalaman dini; at cung caya,i, pinatotoohanan co, sapagca,t,
 inabot co at naquilala co rin ang lahat nang tauong nasasambit dito sa tinatangnan
 cong libro.
—Houag, pó, cayong, ang sagot co; houag, po, cayong mag-alaala niyan
 at nang anoman, at aco,i, isa ring hangal. Ang ibig co, pó, lamang ay
 matalastas co ang laman niyang casulatang hinahauacan ninyo; caya, cung baga
 minamatapat, pó, ninyo, ay inyong sapulan na.
—Cung ganoon, pó, ay inyo, pong paquingan, at aco,i, sasapol na.
—Pagcasagot nang ganito ni tandang Basio, ay lumapit siya sa ilao, binuclat
 niya ang casulatan, pinahiran nang pańo ang caniyang mata, suminga nang
 caunti, tumic-him pang dahan-dahan, at binasa niyang tuloy itong manga susunod, na
 isinalin co dito sa papel, na ualang culang at ualang labis:
Buhay nang isang mag-anac na tagarito sa Tanay.
Sa taong sanglibo, ualong daan at labing tatlo,i, mayroon dito sa bayan nang Tanay
 isang mag-anac na mayaman at mabait. Aapat silang catauo: ang ama,t, ina baga, at
 dalaua nilang anac, bucod ang manga alila.
Ang ngalan nang ama ay si D. Andrés Baticot na Cabezang pasado, na
 cung tauaguin dito,i, si cabezang Dales; ang pangalan nang ina, ay si D.a Maria
 Dimaniuala, na cung tauaguin ay si cabezang Angi; at ang ngalan naman nang canilang
 dalauang anac, ay si Prospero ang lalaqui, at si Felicitas ang babayi, na cung
 tauaguin ay si Proper at si Pili.
Dito sa boong bayang ito,i, uala cayong ibang mariringig cundi manga pagpupuri sa
 naturan cong manga tauo, palibhasa,i, mababanal sila,t, masimbahin; maauain sa manga
 pobre at mahihirap na tauo; masusunurin sa manga utos nang Dios, nang Padre
 Cura, at nang manga Justicia na cung sabihin co sa catagang uica at: ualang-ualang
 sucat ipagpintas sa canila sa ano pa mang bagay.
Lumaqui itong dalauang anac ni cabezang Dales, at naguing bagong tauo at dalaga,
 at baga man anac sila nang mayayaman, ay sila una-una,i, gumugusar nang manga
 catungculan nang bagong tauo at dalaga sa panahong yaon, sa pagrorosario baga,
 sa pagsisimba cung sabado, sa pagdarasal, sa paggamas sa patio nang Simbahan,
 at sa iba,t, iba pang ugaling gauin nang manga bagongtauo at dalaga.
Mahusay sa mahusay ang asal nitong dalauang magcapatid, na si Pili, baga at si
 Proper. Marurunong din sila nang manga catungculan nang tauong cristiano at nang iba
 pang nauucol sa pagcabuhay, at sa paquiquipagcapoua tauo. ¿Ano pa?; Ang
 pananamit nilang magcapatid, at Páhiná 21ang quilos man nang canilang catauoan, ay
 tapat na tapat, na ualang cahalong capalaluan ó calibugan.
¡Ay cung baquit naisipan nang magasaua ni cabezang Dales, na paluasin ang
 canilang anac na si Prospero sa Maynila nang mag-aral doon, anila, nang caunti!
¡Hindi co maiisip, hindi co naalaman, cung sinong manunucsong tauo,i,
 naguudioc sa canila sa gayong bagay!
Nang mabalitaan ni Felicitas itong manga naisipan nang caniyang magulang ay
 nalumbay siyang totoo; at sa malaquing caramdaman nang caniyang loob, ay nangusap
 siya sa caniyang tatay nang ganito:
—¿Totoo, pó, baga, tatay, na paluluasin, po, ninyo si
 Próspero sa Maynila?
—Oo, ang sagot nang caniyang ama.
—¿At ano,t, paluluasin, pó, ninyo?
—¡Balio ca! ang sigao ni cabezang Dales, ¡baliu ca!, nang
 siya,i, mag-aral-aral sa Maynila nang iba,t ibang hindi mapag-aralan dito sa atin na
 para-para tayo,i, manga hañgal, na ualang naalamang iba cundi cumain at
 mag-araro.
—Maano pó, tatay, ay houag, pó, ninyong paluasin si
 Próspero.
—¿At baquit?
—Ayuan co pó; subali,t, masasabi co, pó, sa inyo, na
 masamang-masamang totoo ang cotug nang aquing loob, at malaquing-malaqui, pó
 ang tacot co, na baca sacali,t, mapahamac ang aquing capatid, na minamahal at
 manamabait co póng totoo, cung paluasin, pó, ninyo siya sa Páhiná 22Maynila.
—Houag cang magbaliu-baliu, Pili, ang sagot ni cabezang Andrés.
 ¿Baquit, aniya, mapapahamac ang capatid mong si Proper, ganiyang cabait siya,
 paluasin co man siya sa Maynila?
—Hindi, pó, aco macasagot sa inyo; datapoua,t, di baga naquiquita
 pó ninyo, ó nabalitaan caya, ang nangyayari sa caramihan nang batang
 pinapag-aral sa Maynila, na mababait na mababait sila, nang sila,i, umalis sa
 casiping nang canilang magulang, at pag-oui, pó, nila sa canicanilang bayan,
 ay iba na ang canilang asal at ugali; na tabi sa di gayon, ay ualang-uala silang
 naalaman, cundi lumigao at gumala oras-oras; magsoot nang matitigas, at lumayao sa
 catauoan?
—Di baga naquiquita, pó, ninyo, ó nabalitaan caya, na
 pangagaling sa Maynila niyong mañga nasabi cong bata, at cahit ano ang
 natutuhan nila doon; ay pagdating, pó, rito sa bayan, ó sa bayang
 canilang pinagbubuhatan; ay hindi na sila marurunong gumalang sa matatanda, at ang
 pagpupugay man pó, sa mañga puno, at sa mañga Sacerdote ay hindi
 na guinagaua?
Di baga naquiquita, pó, ninyo, ó nabalitaan caya, na ang caramihan
 nating mañga tagalog, tabi sa di ganoon, na nag-aaral sa Maynila, ay ualang
 ibang natutuhan doon cundi ang dilang capalamarahan sa canilang capoua tauo?
Cayo, póng bahala, tatay; cayo rin, pó, ang aming susundin; nguni,t,
 ipinamamanhic co póng totoo sa inyo, na bago pó, paluasin ninyo si
 Proper, ay cumuha, pó, cayo muna nang tanong at sanguni sa ating mahal na
 Padre Cura, ó sa iba cayang nacacaalam; maca, pó, sacali; ang inyong
 casasapitan, ay malayong-malayo sa inyong hinahañgad.
Páhiná 23At saca,
 pó, tatay; ay alalahanin, pó, ninyo, na sa pagcacamit nang
 Lañgit, ay hindi cailañgang mag-aral muna nang uicang castila at
 cánones, ó cung ano pong ñgalan niyong pinag-aaralan nang
 mañga estudiante sa Maynila, at madalas naringig co, pó, sa
 mañga Confesor, at binasa co pa sa mañga libro, na, cung sa
 Pañginoon Dios, ay ualang castila, ualang tagalog, ualang
 ingles, ualang inchic, ualang mahirap, ualang mayaman, ualang marunong
 at ualang hañgal; tayo,i, para-parang hohocoman niya, at ayong sa ating
 mañga gaua, ay ganoon din ang caniyang ganti ó parusa sa atin.
Baga man ticang-tica nang loob ni cabezang Andrés, na paluluasi,t,
 paluluasin sa Maynila ang caniyang anac, na si Próspero, ay pinaquingan din
 ang matouid, at malaman, at mainit na salita ni Felicitas; at baga man hindi sumagot
 cay Pili, doon sa oras na yaon, nang isa mang uica, ay nang quinabucasan
 niyon, ay naparoon si cabezang Dales sa Convento, hinanap niya ang aming mahal na
 Padre Cura, at doon cumuha nang sanguni.
Páhiná 24Ang Cura
 dito sa amin, niyong panahong yaon, ay baga man castila, (siya,i, Franciscano na
 paris nang mañga hinalinhan niya, at nang mañga humalili sa caniya),
 baga man castila, anaquin, ay tagalog na tagalog cung sa pañguñgusap;
 at palibhasa,i, matagal siyang totoo dito sa catagaloga,i, naalaman niya ang lahat na
 mañga asal at ugali naming mañga indio. Caya nang humarap sa
 caniya si cabezang Dales, at ipinahayag sa caniya ang talagang isasanguni sa caniya,
 ay sinagutan siya nang aming cagalang-galang na Padre Cura nang isang mahaba at
 malinao na sagot, na sasaclauin co dito sa maicsing salitang susunod:
—Mabuting-mabuti ang uica nang Padre Cura, mabuting-mabuti ang inaacala mo,
 Andrés; palibhasa,i, maigui ñga na ang tauo,i, mag-aral nang mag-aral,
 hangang macacayanan niya, nang mañga bagay-bagay na carunuñgan,
 macatutulong sa caniya sa mañga iba,t, ibang calagayan natin dito sa lupa.
 Caya, naguing cauicaan nang mañga pantas na marurunong, na ang
 carunuñgan ay hindi nacabibigat, cundi nacagagaan nang mañga pasan
 natin dito sa mundo. Nguni,t, mayroon acong itatanong sa iyo.
—Cayo póng bahala, ang uica ni cabezang Dales.
—Ano caya ang hinahañgad mo, ó hinahabol mo baga sa anac mong
 si Próspero, dito sa pagpapaluas mo sa caniya sa Maynila?
—Uala, po, acong ibang hinahabol at ninanasa sa aquing anac cundi ang
 siya,i, matuto nang caunti sa Maynila.
Ay ano, ang ulit nang Cura, ay ano, di baga siya,i, marunong nang dasal?
—Marunong, pó.
—Páhiná
 25Di baga siya,i, marunong bumasa, sumulat at nang manga cuenta pa?
—Aua, pó, nang Pañginoon Dios, ay naalaman nang anac co iyang
 mañga bagay na iyan.
—Di caya maalam si Próspero nang mag-araro, mag-alaga nang
 calabao, mañgahuy, at nang iba,t, iba pang tungcol sa inyong pagcabuhay, at
 nang ucol naman sa mañga catungculan nang tauong cristiano?
—Iyan póng lahat na iyan ay naalaman din ni Proper.
—Cung ganoon, ang uica nang Cura, cung ganoon; ano pa ang hinahabol mo,
 ó hinahanap mo cay Próspero?
—Ang ibig co, pó lamang, Amo, ang uica ni Dales, ay ang mag-aral si
 Prospero nang caunting paquiquipagcapoua tauo, at natatanto rin, pó ninyo, na
 dito sa ating bayan, ay hañgal na hañgal ang tauo, na halos hindi
 marunong sumagot, cung causapin ninyo, cundi tanuñgin po, ninyo silang tungcol
 sa mañga calabao, mañga palayan, mañga caiñgin ó
 ibang ganito.
—Totoo iyang salita mo, Andrés; subali,t, talastasin mo namang
 maigui, na malaquingmalaquing camaliang umasa, na ang isang puno nang sampaloc ay
 mamuñga nang bayabas, at isang, puno nang bayabas ay mamuñga nang
 sampaloc. At itong camaliang ito,i, nasasainyong lahat halos, na bihirang-bihira ang
 hindi nararamay sa camaliang ito. Caya ang nangyayari sa caramihan ninyong
 mañga indio, maguing tagalog, maguing visaya, maguing vicol, pangpango,
 ilocano, etc. etc. etc., ay gayon:
Mayroon cayong caunting salapi, at magcaanac cayo nang lalaqui, at capagcaraca,i,
 tinutucso cayo nang demonio, ó nang inyong capoua tauo, ó nang inyong
 sariling cahunghañgan ó capalaluan, na paluasin baga ninyo Páhiná 26sa Maynila ang
 inyong anac na lalaqui, nang doon siya,i, mag-aral; at hindi ninyong sinusubucan
 muna,t, pinagmamasdan itong inyong anac, cung mabait baga at matalinong siya,
 ó matalas caya ó mapurol ang caniyang ulo, ang caniyang pagiisip, sa
 macatouid.
Ang inyong guinagaua lamang sa mañga cataonang ganito, at ang inyong
 iniisip at guinugunam-gunam lamang, ay cung quinacaya baga ninyo, ó hindi
 quinacaya ang pagbabayad nang pag-aaral at pagtira nang inyong anac sa Maynila; at
 cung baga inaacala ninyong nacacayanan din, ay isinusulong ninyo ang inyong banta,t,
 calooban, at siya na.
Dahilan dito sa inyong asal, ang nangyayaring cadalasa,i, natutunao lamang ang
 inyong salapi, at ang mañga anac ninyo,i, ualang ibang pinag-aaralan sa
 Maynila, cundi mañga capillohan, casalauolaan, capalamarahan, at iba,t,
 iba pang masasamang ugali.
Cung dito, ang tuloy na salita nang aming mahal na Padre Cura, cung dito sa anac
 mong si Próspero ay masasabi co sa iyo, na minamabait co,t, minamagaling cong
 tauo, at inaari co siyang mabuting cristiano at masunuring anac. Subali,t, cung sa
 aquing pagtiñgin, cung aquing pagmamasid sa caniya, ay tila,i, may capurulan
 ang caniyang ulo, caya inaalaala co, na baca sacali,t, cung paluasin mo siya sa
 Maynila, ay hindi lamang hindi matuto ang inaacala mong matutuhan niya roon, cundi
 bagcus ay masira at mauala pa ang caniyang cabaita,t, cagalingan, at ang humalili
 dito,i, ang capusuñgan at capalaluhan.
Caya ang hatol co at ang aquing sagot sa mañga ipinahayag mo at itinanong
 mo sa aquin ay gayon: Houag mong paluasin si Próspero sa Maynila: sapagca,t,
 ñgayon siya,i, mabait na anac, mahusay na binata, masunuring cristiano at
 mabuting cababayan; ñguni,t, cung paluasin mo siya,i, hindi natin naalaman ang
 caniyang casasapitan.
—Páhiná
 27Salamat, pó, ang ulit ni cabezang Dales,salamat, pó, at co,i,
 inaaralan ninyo,t, hina, hatulan nang magagaling; datapoua,t, cundi icagagalit nang
 aquing Panginoon, ay mayroon, pó, acong sasabihin sa inyo.
—Hindi, ang banayad na sagot nang aming Cura, hindi aco magagalit: caya
 magsabi ca nang balang maguing calooban mo, at sasagutin co nang macacayanan co.
—Ang aquin pong sasabihing ayon sa inaabot nang mababao cong pag-iisip, ay
 ganito: ang uica ni cabezang Dales. Na tila po,i, ang laman nang mañga
 sinalita ninyo sa aquin, ay ang houag bagang mag-aral caming mañga
 indio nang mañga iba,t, ibang naalama,t, pinag-aaralan ninyong
 mañga castila.
—Hindi at hindi, ang biglang sagot nang Cura, hindi iyan ang cahulugan nang
 mañga sinalita co sa iyo. Maling-mali, Andrés, ang caisipan mo. At cung
 sa aquin, ay hindi lamang hindi co inaalis, cundi minamagaling cong totoo, na ang
 mañga indio, mag-aral nang balan nang carunuñgan maguing sa
 pagmemedico, maguing sa pagmamaestro, maguing sa pagpapare,
 maguing sa pag-aabogado, ó iba,t, iba cayang mañga oficio
 at calagayan natin dito sa mundo.
Baquit aco,i, magsasaloob nang ganiyan, at mayroon acong naquiquilalang
 mañga Pare, mañga Médico, mañga
 Abogado, na para-parang mañga indio, na mahusay na mahusay sila
 sa cani-canilang catungculan, at naguing uliran pa sila nang ibang mañga
 Pare, mañga Médico at mañga Abogado? Ang
 ipinipintas co lamang sa inyo: pacatandaan mong maigui, Andrés; ang
 ipinipintas co lamang sa inyong mañga indio, at ang minamasamang totoo
 nang aquing calooban, ay ang ualang casinghamac na ugali ninyo, na pag nagcacaroon
 cayo nang Páhiná
 28caunting cuarta, cung mayroon cayong mañga anac na lalaqui ay
 agadagad paluluasin ninyo sa Maynila itong inyong mañga anac, nang mag-aral
 doon, aninyo, cahit casingtigas nang batobalani ang canilang ulo, at uala silang
 cabait-bait.
Caya, ang uica co sa iyo cañgina, at inuulit co ñgayon, at uulitin
 cong magpacailan man, na, ang caramihan, sa macatouid baga, na sa sanglibong
 indiong nag-aaral sa Maynila, ay ang siam na raan at limang puo,i, ualang
 ibang natutuhan doon cundi mañga capalaluan, mañga casalbahian,
 mañga casalauolaan, mañga calayauan nang catauoan at ibang ganganito,
 at tinutunao pa nila ang salapi nang canilang magugulang.
Dito rin sa ating bayan ay mayroong maipaghalimbaua aco sa iyo:
Ano caya ang naalaman ni Basteng anac nang nasirang Maestrong Sensio,
 ganoong catagal siya sa Maynila, na cung sa aquing balita,i, mayroong ualo ó
 siam na taon siya roon?
Ay ualang-ualang iba, cung sa naquiquita co at pinagmamasdan, cundi ang pagsosoot
 nang matitigas; ang pagmamarunong; ang pagpapaquialam min sa lahat nang bagay; ang
 pambababayi; ang pagbabañgon nang usap sa mañga ualang casaysayan, at
 ang pagpapalalo sa lahat. At saca hindi sila nagcocompisal sa panahon nang Santa
 Cuaresma, at magsimba man sila, cung Domingo at Fiestang
 pañgilin, ay hindi guinagaua nila ito alangalang sa pagsunod sa utos nang
 santa Iglesia, cundi nang sila,i, maquita, at sila nama,i, macaquita. At bucod
 dito,i, hinihicayat pa nila ang ibang tauo sa paggaua nang canilang guinagaua.
Páhiná 29Di baga
 totoo ito, Andrés? Icao rin ang magsabi, at mayroon canamang mata,
 tayiñga at pag-iisip na paris co. Di baga totoo itong aquing sinasalita sa
 iyo?
—Houag, pó, ang sagot ni cabezang Dales, houag póng maguing
 casiraan nang puri nang capoua tauo; datapoua,t, ay totoong-totoo ang inyong
 sinasalita, at siyang naquiquita co, at naquiquita nating lahat dito sa bayan.
—Cung gayon, ang uica nang Cura, cung gayo,i, acalain mo, Andrés,
 ó hugutin mo caya dito sa nangyari at sa nangyayari cay Isco, cay Julian at
 cay Baste, acalain mo, anaquin, cung ano ang mangyayari sa anac mong si
 Próspero, cung paluasin mo siya sa Maynila.
—Salamat, pó, ang uinica ni cabezang Dales sa Cura, salamat,
 pó, nang maraming-marami, at cung sana sa bulag, ay pinamumulat, pó,
 ninyo ang aquing mata. Aco, po,i, nagpapaalam na sa inyo, cung uala, pó,
 cayong ipag-uutos sa aquin.
—Adios, Andrés, ang uica nang Cura, adios,
 Andrés, at houag mong pahamacan itong hatol ó pañgañgaral
 co sa iyo, sapagca,t, hindi nangagaling sa isang biglang sompong, cundi sa isang
 matagal at sadyang pagmamasid co nang inyong mañga ugali at paquiquipagcapoua
 tauo....
Yumaon na si cabezang Dales sa Convento, at nagtuloy sa caniyang bahay, at
 palibhasa,i, balisa ang loob ni Felicitas, ay sinalubong niya sa pinto ang caniyang
 ama, at inosisa sa caniya, cung ano caya ang naguing hatol sa caniya nang Padre Cura,
 at ang sagot nang caniyang tatay ay ganoon:
—Páhiná
 30Ang hatol sa aquin nang ating Cura ay paris din nang hatol mo, na houag co
 bagang paluasin si Proper, na baca sacali, aniya,i, mapahamac. Datapoua,t, isipin co
 ma,t, isipin, ay hindi co matatalastas, cung baquit mapapahamac itong anac co, cung
 papag-aralin co siya nang caunti sa Maynila.
—Tatay, ang maamong uica ni Pili; tatay, maano, po,i, sundin, pó,
 ninyo ang hatol nang ating mahal na Cura, sapagca,t, siya ang ama nang ating
 caloloua, at segurong-seguro, po,i, hindi ihahatol niya sa inyo nang gayon,
 cundi talastas niya, na siyang matouid at tapat sa cagaliñgan natin.
—Siya ñga, ang uica ni Dales, siya ñga, ñguni,t, tila
 nagugulo ang aquing pag-iisip, at ang loob co,i, catua, sapagca,t, hindi co matantong
 maigui ang tunay na cahulugan nang mañga quinacatouiran sa aquin nang ating
 cagalang-galang na Padre Cura.
—Pabayaan, pó, ninyo, tatay, ang ulit ni Pili, pabayaan, pó,
 ninyo, tatay, iyang pag-iisip na iyan, at houag, pó, ninyong alalahanin iyang
 mañga bagay na iyan. Cung ano, pó, ang hatol sa inyo nang ating mahal
 na Padre Cura, ay siya pó, ang inyong sundin, at hindi, pó, cayo
 magcacasala sa ating Panginoong Dios.
Pagcasalita nang gayon ni Felicitas ay umalis na ang caniyang ama at nagtuloy sa
 mañga pag-gaua niya sa buquid; at buhat niyo,i, hindi pinag-uusapan nila itong
 mañga bagay na ito; caya lagay na lagay ang loob ni Pili, at ang boong acala
 niya,i, hindi na paluluasin si Próspero sa Maynila.
Datapoua,t, nang maguing tatlong lingong magmula nang pagharap ni Dales sa aming
 Cura, at casalucuyang pinaguusapan nang mag-ina ni Felicitas itong di pagluas ni
 Próspero sa Maynila, at casalsalang ipinahahayag ni Pili sa caniyang ina ang
 malaquing toua niya dahilan sa Páhiná 31hindi pag-alis nang capatid, ay siyang
 pagdating ni cabezang Andrés, at capagcara,i, tinauag niya ang mag-ina, at
 iniutos sa canila nang isang masiquip na utos, na agad-agad, ang uica, ay bumili sila
 nang cáyo at gumaua sila nang maraming baro at salaual cat Proper, at maghanda
 pa sila nang mañga paño, chapin, chinelas,
 talla at nang balang cailangan; at sa isang lingo, aniya, ay paluluasin co si
 Proper sa Maynila, at papag-aralin co doon nang caunti.
¡Catacot-tacot ang pag-iyac ni Felicitas nang mariñgig niya itong
 utos nang caniyang amba! Di mapalagay-lagay ang caniyang loob, at sari-saring paraan
 at capamanhican ang guinaua niya, nang houag baga matuloy ang gayong banta nang
 caniyang tatay. Ñguni,t, nagbiñgi-biñgihan si don Andrés
 sa mañga caraiñgan at sa mañga luha nang caniyang anac na si
 Pili, at inulit nang inulit niya ang utos, na gauing madali nilang mag-ina ang
 ipinagaua sa canila.
Hangan ñgayon oras na ito, na itinatala co sa papel ang
 nangyari sa mag-anac na don Andrés Baticot, ay hindi co maisip-isip, hindi aco
 macapag-aacala man lamang, cung sino caya ang nag-odyoc ó humicayat sa
 naturang Dales, sa pagsouay sa matouid na hatol nang cagalang-galang na Padre Cura
 namin.
Cung sa aquing sarili, ay uala na acong ibang sucat na pagbintañgan at
 paghinalaan, cundi ang mismong Demonio, o cung dili caya, ay ang pinacacatouan
 nang Demonio dito sa bayan.
Houag magalit ang sino manga babasa nitong aquing casulatan, dahilan sa
 mañga sinasalita co sa unahan nito, sapagca,t, maquiquilala rin niya, dito sa
 itinutuloy cong historia, ang aquing catouiran.
Páhiná 32Sa di
 macuha ni Felicitas sa mañga capamanhica,t, caraiñgan, ang ninanasa
 nang caniyang loob, ang houag bagang paluasin si Proper sa Maynila, ay tumahimic na,
 at tumulong na siya sa caniyang inda sa paghahanda nang mañga ipinahahanda sa
 canila ni cabezang Andrés.
Pagcahanda na ang lahat, at nang dumating ang oras na tucoy, ay nagpaalam
 na ang mag-ama ni Próspero sa mag-ina ni Felicitas; at doon na, ang
 pag-iiyacan nilang lahat; doon na, ang paghahatulan nang isa,t, isa; doon na, ang
 pagbibilinan nang sari-saring bilin; doon na, ang pagdadalamhatian nang loob nang
 nañga-aalis at nang nañgaiiuan.
Bago magcaganito; sa macatouid baga; bago dumating ang arao na tinucoy ni cabezang
 Dales sa pagluas nilang mag-ama ni Proper, ay si Felicitas, na hindi lamang mabanal
 na mabanal na dalaga, cundi pa nama,i, matalas na matalas ang caniyang bait at
 pag-iisip, ay tinauag niya sa lihim ang caniyang capatid na si Próspero, at
 pinañgaralan niya, nang mahabang oras, nang madlang bagay tungcol sa
 maguiguing bagong calagayan niya.
Pinaquingan ni Proper ang mañga aral sa caniya nang caniyang ala
 ó caca, (si Felicitas ang pañganay), at ipinañgaco niya
 cay Pili, na susundi,t, susundin niya ang lahat na mañga hatol na yaon, at ang
 tica nang caniyang loob, ani Próspero, ay houag sumala sa ano pa mang bagay at
 ang uica pa, na hindi niya,i, iaacsaya ang panahon, cundi bagcus ay mag-aaral at
 mag-aaral siya sa caniyang macacayanan, ayon sa gusto at calooban nang
 caniyang magulang.
Yumaon na ang mag-ama ni Próspero, at nagtuloy sa Maynila; at nang umoui na
 si cabezang Dales na mangaling sa Maynila, ¡ay ina co! Páhiná 33sinalubong siya ni cabezang
 Angi at ni Felicitas doon pa sa calzada, linapitan siya,t, linibutan, at
 quinusot pa nila ang caniyang damit nang cacacalvit sa caniya, na halos hindi
 pinatutuloy siya sa bahay, hangang di sumagot sa mañga susong-susong tanong na
 guinaua nilang mag-ina.
—¿Comusta si Proper?, ang tanong ni cabezang Angi.
—¿Ano, po, ang lagay ni Próspero?, ang tanong ni Pili.
—¿Mabuti, baga, ang bahay na quinatitirahan?, ang ulit ni cabezang
 Maria.
—¿Hindi, pó, caya natatacot siya sa Maynila?, ang bagong
 tanong ni Felicitas.
—¡Maca, pó, siya,i, magcasaquit doon sa quinatitirahan!
—¿Nacausap mo, baga, ang caniyang Catedrático?
—¿Inosisa, pó, ninyo ang ugali nang caniyang
 casera?
Ito at iba pang lubhang maraming mañga tanong na pauang bigla at
 patong-patong, ang guinaua nang mag-ina ni Pili sa canilang asaua,t, ama, na si
 cabezang Dales baga, nang itong si Dales ay doroon pa sa calzada.
Sinagutan ni don Andrés ang lahat na mañga tinuran cong tanong nang
 mag-ina ni Pili; at polus na maigui, at polus na caaliu-aliu ang isinagot at
 ibinalita sa canilang tungcol cay Próspero, at ang uica pa ni Dales sa
 canila:—Houag ninyong alalahanin si Proper, at mabuting-mabuti ang caniyang
 lagay.
Páhiná 34Malaqui
 ang toua ni cabezang Angi nang mariñgig ang sinasalita nang caniyang asaua;
 datapoua,t, ang loob ni Felicitas ay hindi mapalagay-lagay.
At saan di magcacagayon? Binasa niya sa mañga libro, na ang mañga
 anac, na malayo sa mata nang magugulang ay ang cadalasa,i, napapahamac at nauaualan
 nang cabaitan, at itong bagay na ito,i, siyang inaalaala niyang palagui arao at gabi;
 at siyang pinañgañgarap niya sa pagtulog, na hindi maalis-alis sa
 caniyang calooban itong pag-aalaalang ito.
Caya, magmula nang lumuas si Próspero, ay dinagdagan niya,t, dinagdagan ang
 caniyang mañga dating panalañgin, at ang hinihiñgi niya sa
 Pañginoon Dios, ay iligtas at iadiya niya ang caniyang capatid sa dilang
 masasama.
Nang maguing dalauang buang buhat nang pag-alis ni Próspero dito sa bayan,
 ay may dumating sa Tribunal isang sulat, na galing sa correo, at ang nababasa
 sa sobre, o sa taquip, baga, nang sulat ay ganito:—Distrito de
 Morong—A la señorita doña Felicitas Baticot en el pueblo de
 Tanay.
Nagtauanang di hamac doon sa Tribunal ang mañga oficiales, ang
 mañga bantay, ang mañga cuadrillero, at ang iba,t, ibang tauong
 naroroon sa Tribunal, pagcabasa ni testigong Carlos, (iñgatan nang
 Pañginoong Dios), ang sobre nang naturang sulat, at ang uica nang isa,t
 isa:
—¿Sino, caya, itong señoritang bagong litao dito sa ating
 bayan?
—¿Sino, baga, itong mahal na Princesang natatago dito sa atin?
—¡Tayo pala, ang sigao nang isang matanda na Capitang pasado,
 na Páhiná 35ang
 ñgala,i, Pedrong Ilag, tayo pala,i, mahal ding tauo, at mayroon tayong
 mañga cababayan na mañga señorita!"
At itong mañga salitang ito,i, sinundan pa nang marami at sari-saring
 casistihan at capusoñgang di co sasabihin, palibhasa,i, mapag-uauari-uari rin
 nang capoua cong tagalog, at nang sinomang nacaquiquilala nang mañga ugali at
 asal naming mañga tagalog.
Nang macalipas-lipas na ang canilang pagtatauanan at pagsisistihan, ay ipinadala
 nang Alguacil mayor, na si Gabriel ang pañgalan, ang nasabing sulat
 doon sa pinadadalhan.
Si cabezang Dales ang pinag-abutan nang bantay nang inulit na sulat; at nang
 basahin ni Dales ang nasusulat sa sobre, ay agad-agad iniabot cay Felicitas,
 ang uica,t, sigao:—¡Pili! ¡Pili!; parini ca; cunin mo; itong sulat
 ay para sa iyo: madali ca at basahin mo, at seguro,i, sulat nang capatid
 mo.
Nang mabasa ni Felicitas ang natatala sa taquip nang sulat, nang mabasa niya,
 anaquin, ang uicang: Señorita:—ay sumamang lalo sa dati ang
 caniyang calooban; nguni,t, hindi ipinahalata niya sa caniyang magugulang; cundi
 binuclat niya ang sulat at binasa sa harap nila. Ang laman nang sulat ay ganito:
Pagcabasa ni tandang Basio itong mañga sinusundan na salita, ay tiniclop
 niya ang casulatan, at ang uica niya sa aquin:
—Ito póng mañga sulat ni Próspero at ni Felicitas na
 naquiquintal dito, at aquing babasahin, ay tunay na tunay na mañga sulat nang
 naturang magcapatid, na isinalin dito nang tatay co, na ualang culang at ualangPáhiná 36 labis. At
 nang cayo, po,i, maniuala dito sa aquing sinasalita, ay sasabihin co, pó, sa
 inyo, na si Felicitas ay pamanquin sa pinsang boo nang tatay co; na sa macatouid,
 baga, si cabezang Angi ay pinsang boo nang aquing ama; at palibhasa,i, silang dalaua
 nang tatay co at ni Felicitas, ay nagkakaisang caloobang tungcol sa pagpapaluas ni
 cabezang Andrés cay Próspero sa Maynila; ay ipinaquiquita ni Felicitas
 cay tatay ang balang isinusulat niya cay Proper, at sa caniya. Caya, pó,
 ualang ibang guinaua ang tatay co dito, cundi magsalin nang magsalin nang nasabing
 mañga sulat, ñg ipaquita sa caniya ni Pili.
At cung caya naalaman din nang aquin póng tatay ang laman nang sulat ni
 cabezang Angi, at ang casagutan sa caniya ni Proper, (na dito rin babasahin co);
 sapagca,t, ipinaquita naman ni Pili sa tatay co, niyong ipagbili ni cabezang Angi ang
 lahat na mañga pag-aari nilang mag-ina, na dito ring sinasalaysay.
—¡Demasiado, pó, cayong delicado!, ang sagot co
 cay tandang Basio sa uicang castila,t, tagalog: ¡Demasiado, pó, cayong
 delicado! Cayo, po,i, bumasa nang bumasa, at malaqui, pong, totoo ang nasa
 cong maalaman ang caouian niyang historiang binasa ninyo.
Itutuloy co, pó, ñgayon din, ang uica nang matanda. At cung caya
 aniya, sinaysay co, pó, sa inyo itong mañga bagay na ito, ay maca
 sacali,t, ang isip, pó, ninyo, na pauang casinuñgaliñgan ang
 aquing binabasa, bago-bago,i, pulos na catotohanan ang nalalaman dito, at aco rin ang
 sacsi nang lahat.
—Ituloy, pó, ninyo, ang utos co sa aquing caibigang matanda, ituloy,
 pó, ninyo ang pagbasa niyan, at para-parang pinaniniualaan co ang lahat na
 nasasaclao riyan.
—Salamat, pó, ang ganting uica sa aquin ni tandang Basio: at itinuloy
 Páhiná 37niya ang
 caniyang binabasa, na ganito baga:
—Ang laman, pó, nang nasabing sulat ni Próspero ay yari:
Minamahal, na ualang casing mahal na capatid cong Pili. Ayon sa pañgaco co
 sa iyo, ay sumusulat aco ñgayon sa iyo, nang matalastas mo ang aquing
 calagayan, at ang paquiquiramdam co dini sa Maynila.
Bagay sa calagayan co,i, maiguing-maigui ang aquing lagay. Tatlo caming
 magcacasamang estudiante ang natitira dito sa bahay na ito: ang isa,i, taga
 Paco, ang isa nama,i, taga Bulacan, at saca aco; na cung pagmasdan mo cami ay tila
 cami mañga tunay na magcacapatid. Cung ano ang gusto nang isa,i, siyang
 gusto naming lahat, na sa macatouid: ayon-ayonan cami sa lahat nang bagay.
Pangagáling namin sa clase, ay lumalayao-layao cami nang caunting
 oras sa mañga calzada at sa mañga paseo; at cung minsan
 ay napaparoon cami sa mañga pagsasayauang bahay, na dito sa Maynila,i,
 marami.
Ang aming casera,i, mabait na mabait, at maamong-maamo, at bihirang-bihirang
 nagagalit. Umaayon siyang palagui sa cagustuhan naming tatlo, at cung
 sacali,t, cami ay cagalitan nang caniyang santulon na asaua, ay siya ang aming
 tagapagtangol.
Bagay naman sa aquing paquiquiramdam dito, ¡ay caguilio-guilio cong capatid!
 Ang masasabi co sa iyo, na ang damdam co,i, aco ay isang pobreng bulag, na
 ñgayon, ngayon lamang nacamulat nang mata.
Caya, nang aco,i, bago pa dito sa Maynila,i, pinagtatauanan acong parati nang
 aquing mañga casama, sapagca,t, palaguing aco,i, namamañga sa aquing
 paglacad. ¡Uala acong di pinagtatachan, uala acong di Páhiná 39quinatitilihan! ¡Ang
 mañga almacen, ang mañga tindahan; ang mañga
 castila, na sari-sari ang soot at pañguñgusap; at sa catagang
 uica, ang lahat-lahat na mañga bagay-bagay, na naquiquita co,t, napapanood co
 dito,i, para-parang pinagtatac-han co!
Datapoua,t, ñgayon, ay iba na ang aquing caisipan, at iba naman ang
 calagayan nang aquing loob. Ñgayo,i, naquiquita co, na dito sa Maynila,i,
 naririto ang civilizacion. Ñgayo,i, naquiquilala co, na ang ating
 mañga ugali diyan sa ating bayan, ay malayong-malayo sa mañga ugali
 nang tauong civilizado. Caya ang pananamit, ang pañguñgusap, ang
 paqiquipagcapouatauo, ang mañga quilos, at ang iba,t, iba pang asal nang
 mañga tagarito,i, malayong-malayo sa naquiquita nati,t, inaasal diyan sa
 canitang bayan. Ano, pa,t, cung sa aquing pagcatalastas ñgayon, ay
 añgat na añgat tayo sa mañga dapat asalin nang tauo dito sa
 lupa.
Houag cang magalit, Pili, dahilan dito mañga sinasalita co sa iyo. Cung
 icao sana,i, macaluluas, at macapagmamasid ca nang mañga asal nang
 mañga tauong taga rito sa Maynila, ay segurong-segurong sasabihin mo, na ang
 lahat na ipinamamalita co sa iyo, at catotohanan at hindi
 casinoñgaliñgan.
Inaantay co ang casagutan mo. Cung sa ganang aquin, ay ipinañgañgaco
 co sa iyo na maalaman mo rin sa mañga sulat co, ang aquing isinasaloob na
 lahat.
Comusta nang maraming-marami si tatay at si nanay, pati ibang mañga
 camag-anac natin. Ipagpacomusta mo aco naman cay Doni anac ni Capitang Valer, at
 mag-utos ca nang balang maguing calooban mo dito sa cababa-babaan mong capatid, na si
 Prospero Baticot.
Malaquing-malaqui; malaqui, na di ganoon lamang, ang toua,t, saya Páhiná 40nang mag-asaua
 ni cabezang Dales, nang mariñgig nila ang napapalaman sa sulat nang canilang
 anac na si Próspero. Minamariquit nilang totoo ang mga sinasalita roon ni
 Proper; at ang isip nila baga,i, nacarating na ang canilang anac sa cataluctucan nang
 carunuñgan. Caya, habang binabasa ni Felicitas ang naturang sulat, ay ualang
 lagot ang agos nang canilang luha at ang tulo nang canilang lauay, gaua nang
 malaquing toua nang canilang puso, at lalong-lalong lumaqui ang buhos nang canilang
 luha at lauay, nang basahin ni Pili yaong mañga uicang civilizacion,
 civilizado at iba pang mañga uicang castilang nahahalo roon sa sulat.
Tumutulo ring di hamac ang luha ni Felicitas habang binabasa niya ang sulat nang
 caniyang capatid; datapoua,t, itong luha ni Pili ay hindi galing sa toua, cundi sa
 malaquing calumbaya,t, capighatian nang caniyang loob.
Ay baquit caya ganoon?, ang itatanong sa aquin marahil nang mañga bumabasa
 nitong casulatan. Baquit caya ang iquinatotoua nang magulang ni Próspero, ay
 siyang icalulumbay nang caniyang capatid?
Sasaysayin co, sa aquing macacayanan, itong mañga bagay na ito.
Ang mag-asaua ni cabezang Dales, baga man mababait na tauo, at mabubuting
 cristiano, na parang sinasabi co sa itaas, ay capagsabata nila,i, ualang ibang
 guinaua, cundi magsimba nang madalas; magcompisal sa panahon nang Santong
 cuaresma, magrosario na gabi-gabi sa canilang pamamahay; at ang ibang oras at
 arao ay tinutucoy nila,t, sinasamantala sa pagtatrabajo at sa paghanap nang
 pagcabuhay. At liban dito,i, uala na.
Páhiná 41Hindi
 sila bumabasa-basa nang mañga libro; hindi sila palamasid sa tauo;
 hindi sila marurunong na maghihinala sa capoua tauo: at paniualain silang totoo. Ano
 pa,t, hindi marunong na cumutcot at humanap sa ilalim nang manga salita nang tunay na
 cahulugang natatago sa licod nang manga paimbabaong uica. Ang balat lamang ang
 canilang tinitingnan, at hindi nila inuusisa ang nasacailaliman. At nang sabihin co
 sa catagang uica: ang mag-asaua ni cabezang Andrés ay sila ang tunay na
 cahalimbaua nang tinatauag naming manga tagalog na manga tauosa una.
Caya, nang mariñgig nila ang laman nang sulat ni Próspero, ay lubos
 na lubos ang canilang paniniuala, na ang canilang anac ay nacapag-aral na nang marami
 sa Maynila, at hindi mandin dumaan sa canilang pag-iisip ang paghihinala ó ang
 pagdidili-dili man lamang, na maca sacali,t, sumama ang asal ni Próspero doon
 sa Maynila.
Subali,t, si Felicitas, na bucod sa cabanalan, ay pinagcalooban din nang
 Pañginoon Dios nang isang matouid at matalinong isip, at nang isang matalas na
 pag-iisip, ay naquilala niyang capagcaraca, at hinañgo niyang agad doon sa
 mañga salisalita ni Próspero sa caniyang sulat, na ang caniyang capatid
 ay lumilihis na sa matouid na daan, ó cung sana sa lumalacad, ay tumutungtong
 sa mañga lanay ó cumanoy. At baga man pinaglalabanan ni Pili at
 iniuauacsi itong masamang cutog nang caniyang loob, ay hindi rin mapagpag-pagpag
 niya.
Dahilan dito,i, umiiyac siyang palagui, at hindi macacain nang mahusay, at hindi
 macatulog nang mahimbing, caya yumayat siya,t, namutla nang di hamac; at sa di matiis
 na niya itong gulo nang caniyang isip at loob, ay naparoon siya sa aming Padre
 Cura.
Páhiná 42Itong si
 Felicitas ay mahal na totoo sa aming Cura, hindi alang-alang sa cagandahan nang
 catauoan ni Pili, (si Felicitas ay hindi maganda, bagcus may capañgitan), at
 hindi naman alang-alang sa ano pa mang bagay, na may cahalong paquinabang, cundi
 alang-alang lamang sa cabutiha,t, cagaliñgan nang caniyang caloloua. Caya,
 nang matanao nang aming Cura si Felicitas, at nang mapagmasdan ang caniyang catuang
 anyo, ay sinalubong siya sa cabahayan nang convento, at binati nang gayon:
—Ano, baga, iyan, Pili? Ano,t, icao,i, namumutla at
 nañgañgalumata? Icao baga,i, nagcasaquit?
—Uala, pó; ang sagot ni Felicitas uala, pó, acong anomang
 caramdaman, aua nang Pañginoon Dios; at cung caya, pó, aco,i, naparito
 sa inyo, sapagca,t, mayroon, pó, acong ipaquiquita sa inyong isang sulat ni
 Próspero.
—Sumulat na pala sa inyo iyan layas na iyan? ang masayang tanong nang
 Cura.
—Oo, pó.
—At ano ang laman nang sulat?
—Iba,t, iba, pó; at cung caya ipinaquiquita co po, sa inyo,i, nang
 maalaman co sa inyo póng mahal na labi ang totoong cahulugan nang mañga
 sinasalita ni Próspero. Ito, pó, ang sulat; inyo, pong
 básahin.
Dinampot nang aming Cura ang sulat sa iniabot sa caniya ni Felicitas, binuclat
 niyang tuloy, binasa nang dahandahan at tiniclop uli; at bago siya macapag-uica nang
 anoman, ay tinanong siya ni Felicitas nang gayon.
—Ano, pó, ang inyong tiñgin diyan? Ano, pó, ang inyong
 sapantaha diyan sa sulat na iyan? Ipinamanhic co, pó, at ipinag-aamo-amo co
 póng Páhiná
 43totoo sa inyo; na cung mangyayari sa inyo póng mahal na calooban, ay
 sabihin, pó, ninyo sa aquin ang tunay na cahulugan nang laman niyang sulat na
 iyan, na nacagugulong totoo sa aquing loob at bait, buhat nang dumating sa aquing
 camay at basahin co.
—Umupo ca muna, ang uica nang Cura, umopo ca muna, Pili, dini sa
 banco, sasabihin co sa iyo ang aquing sinasapantaha dito sa sulat na ito.
Naupo na si Felicitas sa bancong itinuro sa caniya, at tuloy nag-uica ang
 aming Cura nang ganoon:
—Itong sulat na ito nang capatid mong si Próspero, ay cung basahin
 nang paimbabao; ó basahin caya nang mañga hindi nacacaalam nang
 mañga ugali ninyong mag-ama at magcapatid; ó basahin baga nang
 mañga hindi nacapagmasid nang asal nang mañga tagalog; ó basahin
 caya nang mañga tauong ualang sariling pag-iisip; ay segurong-segurong
 sasabihin nila, na itong sulat na ito,i, mariquit at matino, at ualang ibang
 cahulogan cundi ang magbalita si Próspero sa inyo nang caniyang calagayan sa
 Maynila. Datapoua,t, cung sa canita ay iba na ang cahulogan, at malayong-malayo sa
 sucat acalain nang ibang tauo.
Cung sa ganang aquing, ang tuloy na uica nang Cura; cung sa ganang aquing, ay
 sasabihin co sa iyo, na malaquing-malaqui, at masamang-masama ang cahulogan nitong
 sulat na ito. Gaya, sumamá man ang loob mo, ay di co ililihim sa iyo, Pili,
 ang napasaloob co nang basahin co; at cung caya, gayon ang aquing gaua, ay maca
 sacali,t, bucas ó macalaua,i, sisihin aco nang ating Pañginoon Dios,
 dahilan sa di co pagsasabi sa iyo nang totoong nasasacalooban co, nang icao,i,
 cumucuhang tanong sa aquin.
Ang hinahañgo cong lamán sa ilalim nang mañga salisalita nang
 capatid mo dito sa caniyang sulat, ay ang siya,i, nahuli capagdaca sa Páhiná 44silong
 iniumang sa caniya nang demonio, at caya, ang dating minamaitim niya, ay minamaputi
 niya ñgayon; at ang dating minamaputi niya,i, minamaitim niya ñgayon
 ... ¡Cahimanauari, magcamali aco dito sa aquing sapantaha ó paghihinala!
 ñguni,t, acala co,i, hindi aco lumalayo sa catotoohanan.
Habang nagsasalita nang ganito ang aming mahal na Padre Cura, ay uma-agos ang luha
 sa mata ni Felicitas, caya inosisa nang Cura sa caniya ang bagay at dahilan nang
 caniyang pag-iiyac, at ang sagot ni Felicitas ay ganoon:
—Paano, pó, hindi aco iiyac, at iyang din, póng sinasalita
 ninyo, ay siyang cumacalicot na palagui sa loob co?
—Itiguil mo iyang pag-iiyac mo, Pili, at uala cang ibang macacamtan sa
 pag-iiyac, cundi saquit lamang nang catauoan. Ipanalañgin mo si
 Próspero sa Pañginoon Dios, nang siya,i, amponin at iligtas sa dilang
 masasama....
—Siya, pó, ang aquing guinagauang parati: datapoua,t, ibig co pong
 maalaman sa inyo, cung ano cayang mabuting isagot co cay Próspero diyan sa
 caniyang sulat.
—Cung sa natuturang pagsagot, ay marami ang maisasagot mo sa caniya;
 subali,t, dito sa lagay nang capatid mo, tila,i, mauaualang halaga ang lahat nang
 casagutan mo, maguing ano ang iyong sabihin sa caniya.
—Baquit, pó, amo,i, gayon ang inyong uica?
—Caya gayon ang aquing salita, sapagca,t, ang lagay ni Próspero sa
 Maynila, ay siyang-siya nang lagay nang isang olila sa ama,t, ina, at capatid at
 camag anac pa, na ualang macapipiguil sa caniya, at uala naman siyang
 quinaaalang-alañganan. Ganoon man, ay sabihin mo sa caniya, na Páhiná 45houag baga
 limutin niya ang mañga pagtuturo nang magulang mo sa caniya; nahouag mauili sa
 mañga lamang bayan at sa maririquit na salita nang mañga quinacasama
 niya; na houag maparahio sa mañga cagandahan nang mundo; at iba,t, iba pang
 ganito, na mamatapatin mong isagot.
Napaiyac nang panibago si Felicitas nang mariñgig itong sagot at hatol nang
 aming Cura, at pagcamaya-maya,i, nagpasalamat siya sa Cura, humalic-nang camay at
 nagpaalam na. Nang dumating siya sa caniyang bahay, ay sumulat cay Próspero
 nang ganito:
Caguilio-guilio cong capatid: tinanggap co ang minamahal cong sulat mo, ay cung
 baquit, pagcabasa co,i, napaiyac acong totoo.
Hindi co masaysay nang maigui ang dahilan nitong aquing pag-iiyac, subali,t, tila
 aco,i, nagcagayon, sapagca,t, ang sapantaha co sa aquing loob na mag-isa, ay icao,i,
 iba na ñgayon sa dati.... At acala co,i, may catotoohanan itong aquing
 sinasapantaha, palibhasa,i, ang hinuhugot cong lamán sa sulat mo, ay maraming
 bagay-bagay ang minamasama mo ñgayon, na dati-dati ay minamaigui mo, at
 balictad, marami ang minamaigui mo ñgayon, na dati-dati ay hindi minamagaling
 mo.
Dahilan dito,i, nagugulong totoo ang aquing bait, na ang uica co baga sa aquing
 loob na sarili ay ganito: cung si Próspero,i, nasacatouiran, aco,i, uala, at
 cung aco,i, siyang nasacatouiran, si Próspero,i, malayo.
Caya aco,i, nagtanong at nagtanong sa mañga nacacaalam, at inosisa co pa,
 sa mañga sucat cong paniualaan, itong bagay na ito, at ayon sa canilang aral
 sa aquin, ay masasabi co sa iyo, na tila icao, ñga,i, siyangPáhiná 46 nagcacamali, at tumutongtong
 sa madulas na tungtuñgan, gaua, yata, nang cahañgalan mo.
Houag cang magalit sa aquin, Proper, dahilan dito sa mañga sinasalita co,
 at uala acong ibang hinahañgad dito sa mañga sabi cong ito, cundi ang
 cagaliñgan nang caloloua mo. Caya mayroon pa acong itatanong sa iyo.
Baquit icao,i, mauiuili ñgayon sa mañga sayauan, at naalaman mong
 dati na ito,i, baual na baual sa atin nang ating cagalang-galang na Padre Cura?
 Ano,t, pinupuri mo ñgayon ang mañga quilos-quilos, at ang mañga
 pananamit na dati-dati ay pinipintasan mo? Ano,t, minamasama mo ñgayon ang
 mañga mapapayapang ugali natin dito sa bayan, at minamabuti mo ang
 mañga maliligalig na asal nang taga riyan sa Maynila?
¡Ay caibig-ibig cong capatid! ¡Houag cang maparaya sa demonio, na cung
 saan-saan iniuumang niya ang mañga silo, at binabalutan pa niya nang
 sari-saring maririquit, nang macahuli siyang madali nang mañga caloloua nang
 tauo, at maihatid niya sa infierno!
Houag cang mauili, Proper; houag cang mauili, at houag cang maniuala sa
 mañga iba,t, ibinabalita sa iyo, cundi mo natatanto muna, na ang
 nagbabalita,i, mabait na tauo, at ang ibinabalita,i, totoo at magaling.
Alalahanin mong palagui, na, cung minsa,i, sa ilalim nang mababañgong
 bulaclac, at maririquit na damo, ay may nagtatagong ahas, na mabisa ang camandag.
Icao,t, icao,i, siyang inaalaala cong palagui, baca gaua nang cabataan mo,i, icao
 ay mapahamac.
Si tatay at si nanay, at gayon din ang mañga camag-anac natin ay Páhiná 47nagpapacumusta
 sa iyo nang maraming-marami. Aua nang Pañginoon Dios, ay mabuti at ualang
 saquit caming lahat.
Ipinagtatagubilin cong totoo sa iyo, Proper, ang pagdarasal nang Santo Rosario
 gabi-gabi, nang icao,i, tuluñgan at ampunin nang mahal na Virgen sa lahat na
 mañga pañganib.
Ang Pañginoon Dios ang mag-iñgat sa iyo at sa ating lahat, at
 mag-utos ca, nang balang maguing calooban mo, sa iyong caauaauang capatid, na si,
 Felicitas Baticot.
Tinangap ni Próspero itong sulat nang caniyang capatid, at baga man
 minamahal niyang totoo, sa caniyang loob na sarili, ang mañga
 pañgañgaral ni Felicitas sa caniya; subali,t, palibhasa,i, iba na sa
 dati ang carunuñga,t, caasalang umuusbong at tumutubo sa caniyang bait at
 calooban, ay ipinaquita niya ang sulat ni Felicitas sa caniyang dalauang casamang
 estudiante, na ang uica niya baga:
—Tingnan ninyo itong sulat nang capatid cong dalaga; inyong basahin, at cung
 mangyayari sa inyong loob, ay sabihin ninyo sa aquin, cung ano cayang mabuting isagot
 co riyan.
Binuclat at binasa nang taga Paco, na ang ñgala,i, Julio, at nang taga
 Bulacan, na ang ñgala,i, Francisco, ang naturang sulat, at sabi ni Julio cay
 Próspero sa uicang parian ay ganito:
—Seguro este hermana de Vd. demasiado beata tambien.
At ang uica naman nang taga Bulacan na si Francisco:
—Tila,i, santulon na totoo ang capatid mo.
—Siya ñga, ang sagot ni Próspero.
—Páhiná
 48Maano,i, punitin mo, Proper, iyang sulat na iyan, ang sigao nang
 estudianteng taga Paco. Ganoon, ang tuloy na uica niya, ganoon ang ugali nang
 mañga beata-beatang taga rito man, at taga bundoc. Cundi mo sila,i,
 parisan sa pagdadasal nang marami; cundi mo sila,i, gayahan sa pagsosoot nang carmin,
 nang correa, nang cordon; cundi mo gauin ang ibang mañga cabaliuang guinagaua
 nila,i, masama ca nang tauo. Sabihin mo riyan sa capatid mo iyan, na siya,i, magdasal
 nang marami; magcolacion arao-arao; magsoot nang cilisiong mula sa paa,
 na hangang sa ulo, at houag maquialam siya sa iyo....
—Houag naman, Proper, ang biglang uica ni Francisco; houag cang sumagot nang
 ganoon sa capatid mo. ¡Ito naman si Julio,i, labis na magsasalita! Sumulat ca
 sa capatid mo, at sabihin mo lamang natanto mo ang láman nang caniyang sulat,
 at susundin mo nang lubos na pagsunod. Cung ganito ang sagot mo; acala co,i, matotoua
 siya, at hindi ica,i, paghihinalaan nang ano pa man.
Ito at ibang mañga ganito ang pinag-uusapan niyong tatlong magcacasamang
 estudiante; at baga man masaquit sa loob ni Próspero ang mañga
 salita nang caniyang mañga casama, lalong-lalo ang mañga uinica ni
 Julio; at cahima,t, pinaglalabanan pa nang caniyang bait ang pagtangap niyong
 mañga bucang bibig na yaon, ay tinangap din niya, at umayon sa masasamang
 sumbong sa caniya nang caniyang mañga casunong estudiante, at alinsunod sa
 gayong sumbong, ay gumanti siya sa sulat ni Felicitas nang ganito:
Caibig-ibig cong capatid na si Felicitas. Natatanto co ang lamán nang iyong
 mahal na sulat, at susundin co, na aquing macacayanan, ang mañga aral at bilin
 mo sa aquin subali,t, aco,i, napatacang totoo doon sa mañga Páhiná 49salita mo, na ang uica mo
 baga; na tila aco,i, iba na ñgayon sa dati; na di umano, ang sabi mo pa, ay
 minamaigui co ñgayon ang dati cong minamasama, at minamasama co ñgayon
 ang dati cong minamamaigui: na acala mo,i, tumutungtong aco ñgayon sa madulas
 na tungtuñgan.
Saan di aco,i, magcacaganito, capatid cong guilio? Di baga sinabi co sa iyo sa
 nauna cong sulat, na, cung sana sa bulag, ay ñgayon lamang nacamulat aco, nang
 mata, at nacaquiquita nang maliuanang? Caya houag cang magalit sa aquin, Pili, cung
 iba ñgayon sa dati ang mañga catouiran at caugalian co, sapagca,t,
 ñgayong lamang luminao ang aquing pagtiñgin, na dati-dati ay
 malabo.
At cung ipahahayag co sa iyo ang totoong-totoong nasasacalooban co ñgayong
 oras na ito,i, sasabihin co sa iyo na hindi lamang hindi aco tumutongtong sa madulas
 na tungtuñgan, cundi bagcus uiuicain co sa iyo, na aco,i, nasasacatuoiran, at
 icao,i, uala.
Acala co,i, cung caya gayon ang salita mo ay sapagca,t, hindi icao,i,
 nacaaalis-alis diyan sa ating bayan; hindi icao,i, nacaquita-quita nang asal nang
 caramihang tauo; hindi icao,i, nacariñgig diñgig nang mañga
 bali-balita nang mañga bagay-bagay na nangyayari dito sa mundong ito. Caya
 minamasama mo ang mañga tauong hindi nagsisimba arao-arao, at hindi nagdadasal
 nang marami, ó hindi caya gumagaua nang mañga devosiong inuugali
 mong gauin; ñguni,t, hindi mo iniisip, na ang tauo,i, namamatay sa capighatian
 nang loob, cundi siya,i, lumayao-layao na miminsan-minsan sa mañga catouaan at
 casayahan.
Cung sa iyo, ay ituloy mo,t, ituloy ang iyong dating caugalian, datapoua,t, houag
 mo acong paghihinalaan sa anomang bagay, at marunong na acong cumilala ñgayon
 nang magaling at nang masama.
Houag mong masamain, Pili, itong aquing mañga salita, na hindi ñga
 Páhiná 50masasama,
 baga man hindi mo pa rin natatalastas na maigui, gaua nang caquitiran at caiclian
 nang mañga itinuturo sa atin diyan sa canitang bayan.
Ibig co sanang dumating agad ang panahon nang pagvavacasion namin, nang
 aco,i, macapagsaysay sa iyo, nang maliuanag na maliuanag, nitong mañga bagay
 na ito, na, segurong-seguro,i, minamasama mong totoo ñgayon.
Cung may aua ang Pañginoon Dios, ay darating din ang tadhanang arao na
 ninanasang totoo nang loob co at saca tayo,i, macapagsasalita, at macapag-uusap nang
 balang nasasaloob natin.
Ipagcumusta mo aco cay tatay at cay nanay at sa lahat na, at sabihin mo cay nanay,
 na malacas ang pagtaba co,t, palagui dito sa Maynila. Ipagcomusta mo naman aco cay
 Doni, at mag-utos ca nang balang macacayanan nang mababa mong capatid na si,
 Próspero Baticot.
¡Sabihin pa ninyo, mañga bumabasa nitong historiang ito, ang
 pagnanañgis ni Felicitas, nang matanto niya ang napapalaman dini sa sulat na
 ito! Dibdib niya,i, ibig pumutoc sa malaquing capighatiang nasisilid doon; ang luha
 niya,i, ualang lagot; ang caniyang hicbi ay suson-suson; at uala siyang ibang sucat
 busan nang loob, cundi ang caniyang Cura at Confesor, ay doon ñga naparoon
 nang quinabucasan niyong pagtangap niya nang sulat ni Próspero.
Totoo ñga, na si Pili ay may ama at ina, subali,t, itong caniyang magulang,
 ay parang baliu ang tayo. Namamañga sila sa paquiquinig nang mañga
 minamariquit nilang salita ni Próspero sa caniyang mañga sulat, at
 hindi lamang hindi nila masabi, cung yaong mañga salitang yao,i, mabuti
 ó masama, cundi, ang masid ni Felicitas, ay minamaigui nila ang lahat, at Páhiná 51doon ang
 quiling nang canilang loob, caya hindi siya sumanguni sa caniyang magulang.
Naparoon, anaquin, si Felicitas sa convento, at halos hindi pa nagbigay siya nang
 magandang arao sa aming mahal na Padre Cura, ay napaiyac siya at napasigao nang
 catacot-tacot.
Nagulat ang aming Cura, at agad-agad inusisa niya cay Pili ang bagay at dahilan
 nang caniyang pag-iiyac at pagsigao; at sa di macasagot at macapañgusap itong
 si Felicitas, gaua nang pananaghoy, na ga nacahahalang at nacasasara nang caniyang
 lalamunan, ay iniabut niya sa Cura ang sulat ni Próspero, na taglay niya.
Dinampot nang Cura ang naturang sulat, binuclat niya,t, binasa, at capagcaraca,i,
 naquita niya ang mabisang camandag na nagtatago sa ilalim nang mañga salita ni
 Próspero sa caniyang sulat; at tuloy nag-uica cay Felicitas nang ganito:
—Itiguil mo iyang pag-iiyac mo, Pili, at sinabi co na sa iyo, na, uala cang
 ibang masasapit diyan sa pag-iiyac mo, cundi isang mabigat na saquit.
Talastas co ñga, na ang lagay nang capatid mo,i, sucat icasindac at icaiyac
 mo, sapagca,t, masamang totoo ang caniyang tayo. Subali,t, pacacatantoiun mo naman,
 na ang gamot na quinacailañgan ni Próspero, ay hindi mo macucuha sa
 pag-iiyac.
Ang cahalimbaua nang capatid mo, ay isang puno nang cahuy, ó isang
 macetas caya, na itinatanim sa masama,t, pacat na lupa, na diliguin mo ma,t,
 diliguin maya,t, maya, ay hindi lumalago, at di man nanariua, cundi bagcus nalalanta,
 at tila,i, naghihimatay, at camatayan ding ualang sala ang caniyang casasapitan,
 cundi mo isalin, ang naturang cahoy ó macetas, sa ibang matabang lupa,
 na cahiyang niya.
Páhiná 52Iyan
 din, pó, ang imic ni Felicitas, iyang din, pó, ang nasasaaquing
 calooban; subali,t, pó,i, mahirap na mahirap ipatalastas sa magulang co itong
 bagay na ito; palibhasa,i, ang boong acala at ang boong asa nila,i, si
 Próspero ay umiigui,t, umiigui, at hindi sumasama sa caniyang dating lagay
 nang caloloua,t, catauoan. Caya, pó, ipinamamanhic co sa inyo, na, cung
 baga,i, mangyayari sa inyo póng loob, ay pañgaralan, pó ninyo
 ang tatay at ang nanay co, at sabihin, pó, ninyo sa canila, paouiin na nila
 dito si Próspero.
—Oo, ang sagot nang Cura, oo, gagauin co,t, sasabihin co sa magulang mo
 iyang lahat nang iyan; ñguni,t, hindi co maipañgaco sa iyo, na
 macacamtan natin ang ating hinahabol, sapagca,t, ang damdam co,i, matigas na totoo
 ang loob nang tatay mo tungcol sa bagay na ito.
—Ang damdam co, pó,i, ang lalong mahirap na pabaliquin loob
 ñgayon, ay si nanay; at caya, pó, ganoon ang aquing salita,i,
 sapagca,t, ang pagmamasid co, po,i, natotoua nang labis na toua ang aquing nanay,
 nang basahin co ang mañga sulat ni Próspero, na iniñgatan niya,
 at pinababasa sa aquin nang madalas.
—Ating atuhan, ang uica nang Cura, ating atuhan. Ñgayo,i, umoui ca
 na, at houag cang umiyac, at houag mo namang alalahanin itong mañga bagay na
 ito. Sundin mo lamang ang una cong hatol sa iyo, na sa macatouid: ipanalañgin
 mo sa ating Pañginoon Dios ang capatid mong si Próspero nang siya,i,
 iadiya,t, iligtas sa dilang masasama, at ang Panginoon Dios na ang bahala.
Nagpaalam na si Felicitas, at nang dacong hapon niyong ding arao na yao,i,
 nagpasial ang aming Cura, at naparaan sa tapat nang bahay nina cabezang Dales.
Nang magdaan ang aming Cura sa calzada ni cabezang Andrés, ay
 Páhiná 53nagcatong
 gumagaua-gaua ang mag-asaua ni cabezang Angi sa silong nang canilang bahay, at
 pagcatanao nila sa Cura, ay lumabas ang mag-asaua sa calzada, sinalubong ang
 Cura, hinalican nang camay, at pinaraan pa siya sa canilang bahay. Pinasalamatan sila
 nang Cura, at nagdahilan, na siya,i, maglalacad-lacad pa; subali,t, tumiguil siya, at
 nagcocono-conouari siya,i, nanonood nang mañga bulaclac na tumutubo sa loob
 nang bacuran nang canilang solar, at nagtanong sa naturang mag-asaua nang
 iba,t, ibang tungcol sa mañga bulaclac at ibang mañga pananim, na
 natanao doon; at caalam-alam nila,i, ang uica nang aming Cura:
—¡Seguro,i, si Próspero ang nagtanim niyang mga halaman
 na iyan!
—Siya ñga, pó, ang sagot ni cabezang Angi, siya ñga
 pó; sila póng dalauang magcapatid ni Pili ang nagtanim niyang lahat na
 mañga halaman na iyan.
—At ano caya, ang malamán na tanong nang Cura, ano caya ang lagay ni
 Próspero sa Maynila?
—Mabuti, pó, ang bigla,t, sabay na sagot nang mag-asaua ni Dales,
 mabuti, pó, aua nang Pañginoon Dios.
—¿Ay ano baga, hindi caya sumamá roon ang caniyang dating
 mabuting ugali?
—Ang damdam, pó, namin, ang sagot ni cabezang Angi, ang damdam,
 pó, namin, ay hindi siya sumasamá, cundi umiigui pa, pó, sa
 dati.
—Salamat, cung ganoon, ang uica nang Cura, salamat, cung ganoon, subali,t,
 iba ang aquing balita.
—¿Ano, pó, ang iyong balita? ang tanong nang mag-asaua.
—Ang balita co,i, masama na ñgayon ang caniyang ugali.
—Páhiná
 54¡Segurong-seguro, pó, ang sigao ni cabezang Angi,
 segurong-seguro, pó,i, ang nagbalita sa inyo niyan ay ang amin pong
 Felicitas!
—Masasabi co, ang tugon nang Cura, masasabi co ang mañga
 nariñgig cong balita; datapoua,t, hindi co dapat ituro, cung sino-sino ang
 aquing quinaringgan. At nang sabihin co sa inyo ang totoo, ay pacatantoin ninyo, na
 masamang-masama ang tayo ni Próspero. Narahio siya capagdaca sa mañga
 hibo nang mundo at nang Demonio, at cundi ninyo paalisin, pacatalastasin ninyong
 maigui, cundi ninyo paalisin agad-agad siya sa Maynila, at paouiin dito, ay masama
 ang casasapitan niya, at masama naman ang casasapitan ninyo. Hindi aco manhuhula;
 subali,t, tila,i, hindi aco nagcacamali sa panghuhula cong ito.
Nang nariñgig nang mag-asaua ni Dales itong salita nang aming Cura, ay
 napaiyac sila capoua, at pagcamayamaya,i, nag-uica si cabezang Andrés nang
 ganito:
—Maca, pó amo, iyang mañga balitang iyang dumating sa inyo,i,
 hindi totoo; at talastas, pó, ninyo, na, cung minsan, ang gangabutil nang
 palay, ay ginagaua nang mañga bibigang tauo na casinglaqui nang latore
 nang ating Simbahan.
—Totoo iyang sinasabi mo, Andrés, at siya ñga ang caraniua,t,
 cadalasang nangyayari dito sa mundong ito: subali,t, cung sa ganang aquing, ay
 masasabi co sa inyo, na ang lahat na mañga ibinabalita co sa inyong tungcol
 cay Próspero, ay hinañgo co,t, sinimot sa mistula,t, tunay na bucal.
 Caya, cayo nang bahalang sumunod ó sumuay sa hatol co sa inyo, na paouiin
 ninyo baga, at patirahin dito sa bayan ang inyong anac.
—Baquit, pó, hindi, ang sagot ni cabezang Andrés, baquit,
 pó, hindi namin susundin ang inyong hatol? Asahan, pó, ninyo, na cung
 totoo ang ipinamalita, pó, ninyo sa amin, ay agad-agad cucunin co si
 Próspero sa Páhiná 55Maynila, at ipagsasama co, pó,
 rito.
Nagpaalam na ang Cura, at ang uica,i, siya,i, maglalacad-lacad pa. Humalic uli
 nang camay si Dales at si Angi, at yumaon na ang Cura....
Dito, pó, ang uica ni tandang Basio sa aquin, dito, pó, sa binabasa
 co ñgayon, ay mayroong isang nota.
—Inyo póng basahin, ang sagot co.
—Ang nota pong sinulat nang tatay co,i, ganito:
Marami ang sucat cong ipagpuri sa tinuran cong Padre Cura namin; ñguni,t,
 ang iquinatotoua cong totoo sa nasabing Padre, ay ang caniyang ugali, na magsabi sa
 sangnaliuanag, at ualang palico-licong salita, nang totoong nasasacalooban niya,
 ó inaabot nang caniyang pag-iisip, na ualang binubucod siyang tauo.
Cunan ninyo siya nang sanguni sa ano pa mang bagay, at capagcaraca,i, sasabihin
 niya sa inyo, na yaong isinasanguni ninyo sa caniya,i, mabuti ó masama,
 ó cung dili caya, ay uiuicain sa inyo, na hindi quinacaya nang caniyang
 pagiisip ang paghatol sa inyo nang mabuti at matouid, tungcol doon sa bagay na
 isinasanguni ninyo sa caniya. At dito sa mañga paghatol niyang ito,i, hindi
 inaalumana niya, cung yao,i, icagagalit ninyo, ó icasasama nang loob ninyo sa
 caniya. Na sa macatouid; ang totoo at tapat ang inihahatol niya sa inyo, na ualang
 caalang-alañganan ni sa inyo, ni sa ca niya ni sa canino
 man.
—Hangan dito, pó, ang nota, ang sabi ni tandang Basio.
 Ñgayon, pó, aniya, ñgayon, po,i, cung gusto ninyo, ay
 itutuloy co, pó, ang aquing binabasang salita nang tatay co.
—Páhiná
 56Ituloy, pó, ninyo, ang aquing sagot.
Nang umalis ang aming Cura, at maiuan nang mag-isa ang naturang mag-asaua, ay
 nag-uica si cabezang Angi sa caniyang asaua nang ganito:
—¿Ano baga, Dales? Totoo caya ang ipinamalita sa atin nang ating
 Cura?
—Ayauan co baga; subali,t, ang ating Cura ay hindi nagpapatotoo nang hindi
 natatanto niyang totoo. Ito lamang ang masasabi co sa iyo.
—¿Ay ano caya ang mabuti nating gauin, dito sa ating lagay?
—Ayauan co, ang sagot ni cabezang Andrés, ayauan co sa iyo. Icao ang
 bahalang mag-isip, cung ano caya ang mabuti diyan.
—Ang naisipan co, ang uica ni cabezang Angi, ang naisipan co,i, sumulat sa
 lihim cay Proper, at mag-usisa sa caniya, cung totoo, ó hindi totoo itong
 balitang dumating sa atin, at doon sa caniyang sagot, ay mahahañgo na natin
 ang dapat nating paniualaa,t, gauin.
—Ay siya, ang sagot ni Dales, ay siya, magpasulat ca na cay Pili, nang
 matanto nating madali itong mañga bagay na ito.
—¡E, é!, ang sigao ni Angi, ¡é, é!, hindi
 co ipagagaua cay Pili ang sulat na naisipan co.
—¿At ano?, ang tanong ni Andrés.
—Sapagca,t, ang damdam co,i, ang ating Pili ay caayon nang Cura, at ang
 Cura,i, caayon ni Pili, tungcol dito sa mañga locong balitang ito.
—Cung ganoon, ay icao ang bahalang magpagaua sa canino man niyang sulat na
 iyan.
—Páhiná
 57Aco na ñga ang bahala, ang sagot ni Angi; houag cang mag-alaala.
Hindi co inusisa, at hindi co rin nabalitaan, cung sino caya ang sinuyo ni
 cabezang Angi, ó inupahan niya baga, sa paggaua nang caniyang sulat;
 datapoua,t, naalaman co, palibhasa,i, binasa co rin, naalaman co, anaquin, na ang
 laman nang nasabing sulat ay ganito:
Caibig-ibig na ualang casing ibig cong anac. Cahimanauari datnan ca nitong aquing
 sulat, na ualang sacunang anoman sa caloloua,t, catauoan; cami naman dito, aua nang
 Pañginoon Dios, ay mabuti caming lahat.
Ang bagay at dahilan nang pagsulat co sa iyo, iniirog cong anac, ay nang maalaman
 co sa iyo rin, cung totoo, ó dili caya ang balitang dumating sa amin nang
 tatay mo; na di umano,i, icao ay panoo,t paganoon; na icao ay iba na sa dati; na ang
 ugali mo ñgayon ay malayong-malayo sa inuugali mo rito, at iba,t, iba pa.
Houag mong ilihim sa aquin, anac cong guilio, ang totoong asal at tayo mo riyan.
 Ipaquita mo, at ipahayag mo sa aquin ang balang iniisip mo, ang balang nasasacalooban
 mo, ang balang ginagaua mo, nang maalaman co ang totoong calagayan nang caloloua,t,
 catauoan mo, nang cata,i, gamutin ó hatulan nang matouid, cung baga,i,
 quinacailañgan mo ang hatol ó gamot.
Inaasahan namin nang tatay mo ang casagutan mo dito sa aquing sulat; subali,t,
 houag mong ilagay sa taquip nang sulat mo ang pañgalan ni Pili, cundi ang
 pañgalan co, ó ang pañgalan nang tatay mo.
Páhiná 58Y no
 mas. Ang ating Pañginoon Dios,ang mag-iñgat sa iyo. Sumagot ca nang
 madali sa masintahin mong ina, na si Maria Dimaniuala.
Hindi aco marunong; hindi aco nag-aaral sa Maynila nang anoman; uala acong
 naalaman cundi bumasa at sumulat nang caunti; ang calabao ay siya ang aquing
 quinacasamang palagui; ñguni,t, gayon man, ay sa inaabot lamang nang aquing
 caunting pag-iisip, ay talastas co na cung ang tauong may casalanan, ay siya mong
 tanuñgin tungcol sa caniyang casalanan, ay itatatua niyang agad, (at siyang
 caraniuang naquiquita natin); ó cung dili caya, ay babauasan niyang ualang
 sala ang caniyang caculañgan.
At ito ñga ang nangyari cay Próspero. Inoosisa ni cabezang Angi sa
 caniya ring anac, cung totoo ó hindi totoo, na siya,i, (si Próspero
 baga), macasalanang tauo, at ang sagot ni Próspero, na siya,i, hindi
 macasalanang tauo.
¡Pagcalaqui-laquing camalian nina cabezang Angi dito sa pag-uusisang
 ito!
Ang pagcaalam co,i, na cung dito sa mañga cataonang ito,i, hindi dapat
 tanuñgin ang may catauoan, cundi ang ibang tauong may tapat na loob.
Itutuloy co uli ang pagsasalita nang mañga nangyari sa mag-anac ni cabezang
 Dales.
Tinanggap ni Próspero ang sulat nang caniyang ina; binasa niyang minsan,
 macalaua, macaitlo pa; guinunamgunam niyang maigui ang nañgapapalaman doon; at
 natulig siyang tuloy. At sa di maisip niya, cung ano cayá mabuting sagot sa
 caniyang ina, ay isinanguni naman niya itong bagay na ito sa caniyang mañga
 casamang estudiante.
Páhiná 59Binasa
 ni estudianteng Francisco ang sulat ni cabezang Angi, at inabot niyang tuloy
 cay Julio, at pagcabasa nitong si Julio ang naturang sulat, ay nagtauataua siya, at
 ang uica cay Próspero.
—¡Mahirap ang tayo mo Proper!
—¿At ano? ang tanong ni Próspero.
—Sapagca,t, ang damdam co,i, marami ang nanunuboc at nagbabantay sa iyo.
 Subali,t, cung ibig mong sundin ang ihahatol co sa iyo, ay....
—Susundin co, ang biglang uica ni Próspero susundin co nang lubos na
 pagsunod, cung baga,i, matouid at tapat ang hatol mo sa aquin.
—Cung ganoon, ang ulit ni Julio, cung ganoon ay ito na,t, paquingan mo ang
 talaga cong sasabihin sa iyo. Ang pagcatalastas co, aniya diyan sa mga sulat nang
 nanay mo at nang capatid mong dalaga, ay ang sila,i, mañga
 beata-beatahan na hindi nila naalaman cung alin caya ang canilang canang
 camay, at para-parang natatacot sila, na maca icao,i, mapahamac dito sa Maynila,
 sapagca,t, ica,i, malayo sa canila, at hindi icao,i, naqui-quita nila. Dahilan
 dito,i, ang ano-anomang balitang dumarating sa canila tungcol sa iyo, ay cahima,t,
 gangabutil nang bigas lamang, ay guinagaua nilang ganga calabao nang laqui....
—¿Ay ano, ang tanong ni Próspero, ay ano caya ang dapat cong
 isagot sa canila?
—¡Apurado ca naman! ang sigao nang taga Pacong estudiante,
 ¡apurado ca naman!, hindi pa tapos ang aquing sinasalita, at nagtatanong ca
 na. Paquingan mo, hombre, ang tuloy na salita ni Julio; paquingan mo, hombre.
 Diyan sa mañga sulat nang nanay mo, at nang capatid mo, ay hinahañgo
 co,t, ga naquiquita co, na sila,i, ualang malisia at paniualaing totoo, caya
 ang hatol co sa iyo,i, ganito:—Sumulat ca sa canila, at sabihin Páhiná 60mo lamang, na
 ang ugali mo ñgayo,i, mabuti at mabuting-mabuti pa sa dati; at asahan mo, na
 sila,i, maniniuala sa iyong sabi, at matutoua pa sila nang di biro-biro.
¡Tusong-tuso, ang uica nang estudianteng taga-Bulacan,
 tusong-tuso itong si Julio! Sundin mo ñga, Proper, ang caniyang hatol,
 na acala co,i, maigui; at bucod dito,i, cung ganoon ang sagot mo sa canila, ay hindi
 icao,i, paghihinalaan nang mañga nanay mo.
Umayon mandin si Prósper sa hatol nang mañga casama niya; at sumulat
 cay cabezang Angi nang ganito:
Caibig-ibig at cagalang-galang cong ina: Tinangap co, pó ang minamatamis
 cong sulat ninyo, at nang aquing pong basahin, ay nalumbay na totoo ang aquing
 calooban.
Guinugunam-gunam co, póng maigui ang laman nang inyong sulat, at
 pinagbubulay-bulay co, po, cung ano,t, anong guinagaua co rito sa Maynila; at sa uala
 acong naalamang masamang guinagaua co rito, ay iniisip co, pó, cung sino caya
 ang baliu ó maopasalang tauong nacasira nang inyo póng mahal na
 capayapaan nang loob, nang pagbabalita sa inyo nang mañga sinoñgalin at
 maling balita, at uala rin, pó, acong maisip, na sucat cong
 pagbingtañgan; caya, po, ang totoo ang sasabihin co sa inyo.
Aco, pó, nanay, ay ualang guinagaua ditong masama, at ang ugali co,
 pó, ñgayo,i, hindi masama sa dati, cundi, acala co,i, maigui pa,
 pó, sa roon, palibhasa, pó,i, ñgayon, ay tumatalas-talas ang
 aquing pag-iisip, at lumilinao-linao ang aquin pong bait, at naquiquilala co,
 pó, ñgayon ang Páhiná 61magaling at ang masama, na dati-dati di
 co, pó, nababatid.
Ang pag-aaral ay siya co póng pinagsisipagan, at uala, pó, acong
 ibang calibañgan, cundi ang paglacadlacad, na maminsan-minsan, sa mañga
 paseo at sa mañga calzada, pagcatapus nang aquing mañga
 obligacion.
Caya, pó, ipinamamanhic co, pó, sa inyo, nanay, na houag baga
 maniuala cayo sa mañga sabi-sabi nang mañga tauo, na ang cadalasan
 pó,i, naninira sila nang puri nang capoua tauo, gaua lamang nang canilang
 capanaghilian, ó casamaan nang ugali, ó nang canilang cahañgalan
 caya.
Ipagpacomusta, pó, ninyo aco cay tatay at cay Pili, at sa lahat nang
 camaganac at caquilala natin, at mag-utos, pó, cayo nang balang nasa inyong
 mababang lincod at masintahing anac, na si Próspero Baticot.
Di masaysay ang toua,t, saya ni cabezang Angi nang mapagtalastas niya ang
 cahulugan nitong sulat nang caniyang anac.
Tingnan mo, tingnan mo, ang uica niya sa caniyang asaua, tingnan mo Andrés,
 itong sulat ni Proper, at diyan maalaman mo ang totoong calagayan nang anac ta. Diyan
 lamang aco,i, naniniuala, sapagca,t, ang ating anac na iyan, ay hindi magbubulaan sa
 aquin. Caya sa maniuala ca,t, sa dili, ay sasabihin co sa iyo, na ang lahat na
 ibinabalita sa canita nang ating Cura, ay purong cagagauan ni Pili, na ang
 isip niya baga,i, tayo,i, para-parang masasama, at siya lamang ang maigui....
—Tiguilan mo iyang balita mong iyan, Angi, ang biglang sagot ni cabezang
 Dales, na tila,i, may cahalong galit; tiguilan mo iyang salita mong iyan, Angi, at
 houag mong pagbintañgan si Pili at houag mo siyang Páhiná 62siraan nang puri. Ang ating
 Pili, ay hindi marunong magsinungaling, hindi marunong magbintang sa capoua tauo,
 hindi marunong mag-upasala; at cung baga sacali,t, siya,i, nagsalita sa iyo nang
 anomang bagay tungcol cay Proper, ay asahan mo, na iyan, ay hindi gaua nang casamaan
 nang loob ni Pili, cundi gaua lamang nang cahigpitan nang caniyang conciencia,
 ó gaua caya nang catalasan nang caniyang pag-iisip, na umabot sa hindi ta
 maabutan. ¡Salamat nang maraming-marami sa ating Pañginoon Dios, cung
 ang lagay nang caloloua,t, catauoan ni Proper ay maigui na para nang ninanasa mo,t,
 ninanasa co naman!, subali,t, houag mong paguicaan si Pili nang caunti mang uicang
 masama. ¡Marahil siya,i, nasa catouiran, at cata,i, malayo!
Pagcariñgig ni cabezang Angi nitong mainit na salita nang caniyang asaua,
 ay tumicom na siya, at mula noon, ay hindi pinag-usapan nila si Próspero, at
 hindi man sinambit nila ang caniyang pañgalan.
Ñguni,t, lumacad ang panahon, at sumapit ang arao na tadhana nang
 pagvavacacion; at ito na si Próspero, na dumating dito sa bayang sacay
 sa isang maganda at mariquit na cabayong may paso, na ipinasalubong sa
 caniya ni cabezang Angi doon sa Cainta. Uahi ang bohoc, quiling ang sombrero,
 mapuñgay ang tiñgin, maputi at matigas ang salaual at baro,
 botitos ay maquintab at maquipot, at pinañguñgusapan pa niya ang
 cabayo sa uicang castila.
Nagtatanuñgan sa plaza, cung sino caya yaong lalaquing dumaan doong
 matigas ang soot, at mabilis na parang quidlat ang tacbo nang cabayong
 sinasaquiyan niya; at ang mañga dalagang taga rito sa Tanay, na may
 pagcaosiosa nang labis, ay silang una-unang nagtatanuñgan at
 nagsasagutan.
—Iyan, pó, ang uica nang isa, ay ang anac ní cabezang
 Angi.
—Páhiná
 63Iyan, pó,i, si Proper, na taga Ilaya, ang sagot nang iba.
—Iyan, pó, ang sagot nang caramihan, iyan, pó,i, ang
 estudianteng anac ni cabezang Dales.
—Iyan, pó, ang capatid ni Pili, ang sigao nang iba.
—Iyan, pó, ang uica naman nang isang dalaguitang naroroon sa
 plaza, iyan, pó,i, si "Batícot na cabanal-banalan", cung
 tauaguin naming mañga bata doon sa ilaya.
Pababayaan co itong mañga salitang ito, at sasabihin co lamang, na ang toua
 ni cabezang Angi ay lumalo nang di hamac sa dati, nang maquita niya ang anyo at
 quilos nang caniyang anac. Ualang di iquinatotoua niya cay Próspero. Ang
 caniyang lacad; ang pagsasalita; ang pagcudunday-cunday, at ang cabutingtiñgan
 pa sa pananamit, ay para-parang minamahal at pinupuri ni cabezang Angi. Caya
 pagpanaog ni Próspero sa bahay, ay tinatanao at tinatanao nang caniyang ina na
 hangan sa inaabot nang caniyang mata.
Subali,t, iba,t, iba ang lagay nang calooban nang isa,t, isa sa bahay ni Dales, at
 siya cong sasalitain ñgayon.
Ang tayo nang loob nang mag-anac ni cabezang Dales sa panahong yao,i, ganito:
Si cabezang Andrés ay nagmamasid na totoo cay Prospero, datapoua,t,
 namamalisa siya,t, hindi natututong mamintas ó magpuri caya sa ugali niya.
Ang puso ni cabezang Angi ay gaibig pumutoc, gaua nang malaquing toua niya, at
 ualang-ualang di ipinupuri niya sa caniyang anac.
Páhiná 64Ang
 totoong caaua-aua,i, si Felicitas, at caya ganoon, sapagca,t, ñgayo,i,
 naquiquita na nang caniyang mata, at naririñgig nang caniyang taiñga,
 ang dati-dati ay sinasapantaha niya lamang at pinaghihinala. Caya ang cadalamhatian
 nang caniyang loob, ay lubhang mabigat. At saan di magcacagayon? Pinagmamasdan niya
 ang mañga ugali,t, asal ni Próspero, ay naquiquita niya, na
 pagcaguising nang caniyang capatid cung umaga, ay naghihilamus siya nang mahabang
 oras, linilinis niya ang caniyang ñgipin, sinusuclay ang buhoc at
 pinapahiran pa nang mañga pomada, sinasabon ang camay nang
 mababañgong sabong caniyang dala, at pagcatapos, ay magbibihis nang bago,
 cahima,t, malinis at matigas pa ang damit nasacaniyang catauoan, at tuloy nananaog,
 at gagalagala cung saan-saan, hangan sa siya,i, nagugutom. Pagcacain ay sulong na
 naman, na hindi siya tumitiguil sa bahay, cundi sa oras nang pagcain, at hindi
 sisipot cung gabi, cundi hating gabi na, at hindi maquiquipagrosario, at hindi
 naman tumutulong siya nang caunti man lamang sa caniyang ama, at hindi man
 naquiquialam ó nagtatanong-tanong tungcol sa pamamahay ó pagcabuhay
 nang magulang, na ualang-uala siyang guinagaua, cundi lumigao arao,t, gabi sa
 mañga dalagang nababalitaang maganda dito sa bayan, at siya na.
Saan di, anaquin, magcacagayon si Felicitas, at bucód sa mañga
 sinasalita co na, ay naquiquita rin niya, na ang pagsisimba man nang caniyang
 capatid, cung Domingo at piestang pañgilin, ay catua?
At totoo ñga. Cung magsimba si Prospero sa mañga lingo at
 mañga piesta, at tatayo-tayo siya sa pinto nang simbahan, (na siyang huling
 pumasoc at unang lumabas); at sinisilip-silip niya ang mañga dalagang dumaraan
 sa caniyang harap, at sinasabugan pa niya nang mañga uicang bulaclac, na
 cahalay-halay paquingan saan man, at lalong-lalo na sa mañga lugar na
 yaon.
Páhiná 65At hindi
 lamang ito, cundi, pa naman, sa pagsasalitaan nilang dalauang magcapatid, ay
 hinañgo ni Felicitas na malinao na malinao, na mali at sinsay sa catouiran ang
 pag-iisip ni Próspero tungcol sa maraming bagay na ucol sa caloloua.
Itong lahat na ito, inuulit cong sabihin, ay naquiquita at pinagmamasdan ni Pili,
 at siyang iquinalulumbay na totoo nang caniyang loob, at iquinasisiquip nang caniyang
 dibdib.
Pagcatapos nang pagvavacasion ni Próspero, ay lumuas siyang uli sa
 Maynila, nang maituloy ang pag-aaral. Subali,t, hindi na pinañgatauoanan niya
 ang pag-aaral, cundi ang pagligao lamang, ang pagsusoot nang maririquit, at ang
 paglayao niya sa mañga catouaan dito sa mundo.
Dahilan dito sa mañga inougali ni Próspero doon sa Maynila, ay
 nagcautang siya nang marami, at nang dumating ang arao nang pag-eeksamen, ay
 nagkaroon siya nang nota nang reprobado.
Ñguni,t, itong lahat na mañga bagay na ito,i, inililihim niya,t,
 ipinagcacaila sa caniyang magulang; at nang siya baga,i, macabayad nang ibang
 mañga utang niya, ay sari-saring idinadaing at ipinagdadahilan sa caniyang ina
 sa mañga lihim na sulat, nang siya,i, padalhan nang caunting salapi.
Pinaquiquingan ni cabezang Angi ang mañga caraiñgan nang caniyang
 anac, at dala nang aua, (nang isang falsong aua), ay pinadadalhan din si
 Próspero nang caniyang ina nang salaping hinihiñging pagtago sa
 caniyang asaua at cay Felicitas; at dahilan dito sa falsong aua ni cabezang Angi sa
 caniyang anac, ay lalong-lalong nagmamalaqui si Próspero at nagmamayaman doon
 sa Maynila, at lalong-lalong nañgañgahas siya, at lalong-lalong
 nalulubog siya sa lanay, na dati niyang quinatutungtuñgan.
Páhiná 66Hindi co
 iisaisahing salitain ang lahat nang cabañgauang guinaua ni Próspero
 doon sa Maynila, at mapapacahabang totoo itong aquing casulatan, caya lalactauan co
 ang marami, at sasabihin co lamang na si Próspero,i, nagtumira nang apat na
 taon sa Maynila, at liban sa naunang taon, ay uala na sa caniyang loob ang pag-aaral,
 cundi ang pagmamalibog: na hindi man pinaquiquingan niya ang
 pañgañgaral at pagbabala sa caniya nang caniyang
 catedrático, at cung caya nagcaroon siya nang nota nang
 reprobado na tatlong taong sunod-sunod. At bucod dito,i, nagcautang siya nang
 maraming calapastañganan, na linilisan cong talaga. Ñguni,t, itong
 mañga casalanan niya, ay hindi lamang hindi pinamamalayan niya sa caniyang
 magulang at mañga camaganac, cundi bagcus ay sari-saring paraan at
 susong-suson na cabulaana,t, casinoñgalingan ang caniyang guinamit, nang houag
 baga mahalata nila ang masama at cahabag-habag na calagayan niya. At gayon din ang
 caniyang guinaua, nang houag siyang cagalitan nang magulang dahilan sa hindi
 pagvavacasion niya dito sa Tanay nang dalauang tauong magcasunod.
Datapoua,t, palibhasa,i, sa ating Pañginoon Dios ay ualang sino, at
 palibhasa nama,i, ang lahat na mañga bagay-bagay dito sa mundong maraya,i, may
 catapusan; ay dumating din cay Próspero ang tadhanang arao, at dinaquip siya
 nang Justicia, at piniit sa bilangoan, dahilan sa mañga utang, at iba,t, ibang
 mañga cabaliuang guinaua niya sa Maynila.
Itong lahat nang ito,i, nagcataon sa catapusan nang icapat na taong magmula nang
 si Prospero,i, nag-aaral sa Maynila at casalucuyang siya,i, inaantay nang caniyang
 magulang dito sa Tanay, alinsunod sa caniyang pangaco, na siya,i, paririto at
 magvavacasion dini sa caniyang bayan.
Páhiná
 67Calumbay-lumbay ang nangyari sa mag-anac ni cabezang Dales dahilan dito.
 Tinangap nila ang isang sulat ni Próspero, at doon itinutucoy niya ang arao
 nang pag-alis niya sa Maynila, na patuñgo rito.
Malaqui ang toua nilang lahat nang mabalitaan nang ganoon, subali,t, ang toua ni
 cabezang Angi, nang matanto niya ang napalaman sa sulat ni Próspero, ay lumalo
 na di hamac sa lahat, palibhasa,i, mayroon nang tatlong taong di nasisilip-silip niya
 ang muc-ha nang caniyang caibig-ibig na anac, at gustong-gusto niyang maquita.
 Caya dala nang malaquing toua niya,t, nasang maquita ang caniyang anac, ay
 pinasalubuñgan niya si Próspero nang isang matuling at mariquit na
 cabayo doon sa Cainta, niyon ding arao na itinucoy ni Próspero sa caniyang
 sulat.
Nang magcaganito,i, nag-aantay ang magasaua ni cabezang Andrés, pati ni
 Felicitas nang pagdating nang canilang anac at capatid, at handa na ang caniyang
 pagcain pati bihisan. At sa di dumarating-dating nang macaanimas na, ay
 namamalisa silang lahat, at pinag-uusap-usapan nila ang dahilan nang gayong
 pagcaluat, at ang uica nang isa.
—¡Baca, nahulog si Próspero sa cabayo!
—¡Baca, hindi nacaquita siya nang bangca! ang sagot nang isa.
—¡Seguro,i, guinabi siya sa Taytay ó sa
 Binañgunan caya, at doon na siya,i, matutulog, at mag-aantay nang sicat nang
 liuayuay, ang uica naman nang isa.
Ganoon nang ganoon ang pinagsasalitaan at pinag uusapan nilang mag-anac, na hindi
 nagcacaisa ang canilang caisipan at narito na ang isang oficiales, na
 nangagaling sa Tribunal, at may tañgang isang oficiong sulat nang
 Sr. Alcalde mayor sa Maynila, na ang lamán ay ganito: cung sa Páhiná 68uicang
 tagalog:
Gobernadorcillo sa Tanay.—Pagtangap ninyo nitong órden
 ó cautusan, ay papaharapin ninyo dito sa Alcaldia mayor ang dalauang
 catauo, na si D. Andrés Baticot at si doña Maria Dimaniuala ang
 mañga ñgalan, nang sila,i, macasagot sa sumariang guinagaua dito
 sa Juzgado, contra sa canilang anac na si Próspero Baticot
 dahilan sa mañga utang at ibang mañga
 capañgahasan.—Tuparin ninyo agad itong utos na ito at ipatanto sa aquin
 ang catuparan.—Alcaldia mayor sa.... sa icatlong arao nang buan na Junio
 nang taong 18 ...—Erizo.
Catacot-tacot ang pag-iiyacan at caguluhan nilang lahat nang matanto nila ang
 cahulugan niyong sulat nang Sr. Alcalde mayor. Ualang naalaman gauin, ualang
 naalaman sabihin.
Dinaluhan sila nang capitbahay at nang ibang tauong nacariñgig nang
 mañga sigauan nila, at hindi mapalagay-lagay ang canilang loob,
 pañgaralan man sila nang mañga uicang caalio-alio.
Di tuloy cumain nang hapunan, at di nahiga sila nang caunting oras man
 lamang niyong magdamag na yaon. At nang quinabucasan nito ay ipinagtagubilin ni
 cabezang Andrés ang caniyang pamamahay at ang caniyang anac na si Felicitas sa
 isang capatid niya, na si Juez na Godio ang ñgalan, at lumacad na silang
 mag-asaua, na patuñgo sa Maynila.
Di co man sabihin, acala co,i, mapaguauari rin nang sino mang bumabasa nitong
 aquing casulatan ang cadalamhatian nang loob at casicpan nang dibdib nang mag-asaua
 ni Dales sa canilang paglacad. Uala silang ibang nasa, cundi ang macarating silang
 agad sa Maynila, nang Páhiná 69maquita nang canilang sariling mata, nang
 mariñgig nang canilang sariling taiñga, sa catagang uica: nang maalam
 nila ang totoong calagayan at ang mañga bagay-bagay na casalanan nang canilang
 anac na si Próspero. Caya uala sa canilang loob ang gutom at ang pagod.
 Sila,i, nagugutom nga,t, napapagod pa, ñguni,t, hindi nila inaalumana itong
 mañga hirap na ito, at ga hindi nila dinadamdam. Isa lamang ang iquinaiinip
 nila, ang calayuan baga nang linalacaran nilang daan; sapagca,t, gaua nang malaquing
 pagnanasa nilang dumating sa Maynila, ay minamalayo nilang totoo ang dati-dati ay
 minamalapit nila.
Cung sasaysayin co ang lahat na nangyari sa naturang mag-asaua doon sa Maynila, at
 ang lahat na naisipan nila, at ang lahat na dinamdam at iquinahirap nang canilang
 calooban, ¡Ay ina co! hindi matatapos-tapos itong aquing salita. Subali,t,
 palibhasa,t, ang naguing ugali co sa aquing mañga pagsasalita, ay houag
 gumamit nang maraming uica cung isasaclao co rin lamang sa caunti; at palibhasa,i,
 masama rin naman, cundi co salitain ang nangyari sa mag-asaua ni Angi doon sa
 Maynila, ay ito na ang talaga cong sasabihin sa tipid na uica:
Nang humarap ang mag-asaua ni cabezang Andrés sa Hocom, sa Sr. Alcalde
 mayor baga; at nang nariñgig nila sa bibig nang nasabing Sr.
 Alcalde, ang dami nang pinagcacautañgan ni Próspero; at ang capal
 nang salaping caniyang inutang, sampon nang ibang cabalia,t, capañgahasang
 guinaua niya, ay natilihan silang totoo, at caunting-caunting naboual at nanhimatay
 na capoua.
Datapoua,t, palibhasa,i, magulang ay nagpacatibay sila nang loob; at nang houag
 bagang mapahamac na lalo ang canilang anac, cahima,t, macasalana,t, palamara; ay
 nañgaco sila sa Sr. Alcalde, na sila,i, magbabayad nang lahat nang
 utang nang canilang anac pati nang mañga perjuiciong guinaua niya.
Naglagay sila nang fianzang hinihingi sa canila nang Sr. Alcalde, at Páhiná 70hinañgo
 nila tuloy sa cárcel si Próspero, at capagcaraca,i, ipinagsama nila sa
 bangca, at sumuba silang tatlo dito sa Tanay.
Nang maguing dalauang lingong magmula nang pagharap nina Dales sa Sr.
 Alcalde, ay may dumating dito sa Tribunal, ang isang mahigpit na órden sa
 Maguinoong Capitan, na ang iniuutos baga doon, ay pacatantoin niya sa magulang ni
 Próspero Baticot, na sila,i, magdala ó magpadala, agad agad, sa
 Juzgado sa Maynila nang ganoong salapi, (hindi co maalaala
 ñgayong oras na ito, cung magcano ang lahat, subali,t, matatandaan cong
 maigui, na macapal na totoo,) at cung sacali,t, hindi sila magbayad ó
 macabayad nang nasabing cantidad, ay gapusin nang Maguinoong Capitan ang
 mag-asaua ni Dales, pati anac nila na si Próspero at ipaluas niya sa Maynila
 casama nang isang oficiales at mañga cuadrillero. At nang houag
 anang utos, magcacahalang ang anomang cataonan, ay embargohin niya capagdaca
 ang lahat nang pag-aari ni don Andrés Baticot pati nang sa caniyang asaua na
 si doña Maria Dimaniuala.
Ipinatanto nang Maguinoong Capitan cay cabezang Dales itong utos na ito, at hindi
 cumibo si Andrés, cundi itinuñgo ang ulo, at ang uica,i, siya,i,
 sunod-sunuran sa utos nang mañga Puno. Subali,t, nang aalis na ang aming
 Maguinoong Capitan, ay ipinamanhic ni cabezang Andrés sa caniya, na cung
 mangyayari sa caniyang loob, ay houag bagang ipaembargo niya muna ang canilang
 pag-aari, at siya,i, magbabayad at magbabayad nang lahat na ualang culang.
Pagcaalis nang Maguinoong Capitan, ay binilang ni Andrés ang salaping
 natatabi sa bahay at sa di umaabot nang calahati man lamang sa pagbabayad nang
 mañga utang, at ibang mañga perjuiciong sinabi sa canila nang
 Sr. Alcalde, ay ipinagbili niya ang canilang mañga hayop, at
 mañga palayang iba, na ualang natira sa canila, cundi tatlong calabao lamang,
 at caunting lupang bubuquirin.
Pagcaipon ni cabezang Dales nang hustong salapi, ay iniluas niya sa Páhiná 71Maynila, at
 binayaran niya ang mañga utang na lahat, at umoui na siya dito sa Tanay.
Magmula niyon, ay nasira ang capayapaan sa sangbahayan nina cabezang Angi. Totoo
 ñga na hindi sila nagcacasiraan, at hindi naman sila nagtataniman; subali,t,
 sa loob man lamang, ay nagsisisihan silang lahat, dahilan sa nangyari, at
 nagtuturu-turuan nang casalanan nang isa,t, isa.
At saca, paglibhasa,i, dati-dati ay maguinhaua ang canilang tayo, at
 ñgayo,i, mahirap na, ay ga quinucutcot ang calooban nang isa,t, isa nang
 pag-aalaala nang canilang dating calagayan, at tila sumasama at tumatabang ang
 canilang loob, na cung minsa,i, tumutulo pa ang luha sa canilang mata. At cung caya
 ang uica co cañgina,i, nasira ang canilang capayapaan.
Nang mangaling si cabezang Andrés sa Maynila, nang macabayad na sa nasabing
 mañga utang, ay tinauag niya si Próspero, at pinañgusapan niya
 sa harap ni cabezang Angi at ni Felicitas nang ganito:
Proper, malalaquing totoo ang perjuicio at casiraang guinaua mo sa magulang
 mo,t, capatid. Hindi lamang naualan tayo nang pag-aari, cundi puri natin ay
 cacalat-calat sa bibig nang tauo. Ipinatatauad namin sa iyo itong lahat nang ito,
 datapoua,t, ipinamamanhic din namin sa iyo, na mula ñgayon, at magpumilit cang
 tumalicod sa masasamang ugaling pinag-aralan mo sa Maynila; mag-asal ca na nang asal
 cristiano, at tumulong ca sa amin sa paghanap nang pagcabuhay. Mahirap man
 tayo ñgayon, ay hindi tayo mauaualan nang macacain at nang pananamit natin, sa
 pamamaguitan nang tulong at aua nang Pañginoon Dios, cung tayo,i, masisipag sa
 trabajo. Malaqui ang aua at pag-ibig ipinaquita namin sa iyo, Proper, caya
 gantihan mo rin cami nang capoua aua at nang capoua Páhiná 72pag-ibig. Ito lamang ang hinihingi namin
 sa iyo; subali,t, magiñgat ca rin, Proper, at houag mo acong biguian uli nang
 dahilan sa pagpaparusa sa iyo, sapagca,t, cung magcagayon, ay lulubusin co na.
Pinaquingan ni Próspero itong pañgañgaral at pagbabala sa
 caniya nang caniyang amba, at humiñgi siyang tuloy nang tauad sa magulang at
 capatid, at ipinañgaco pa niya, na hindi na siya gagaua uli nang anomang
 icagagalit nila ó icasasama nang loob.
Nang ito,i, matapos, ay nagsapol sila nang bagong buhay, sa macatouid: buhay nang
 mahihirap, at hindi na sila mayaman. ¡Subali,t, cataca-taca itong mag-anac ni
 cabezang Andrés! ¡Mahihirap man sila ñgayo,y, hindi ninyo
 mahahalata ang canilang cahirapan!
Dati sila,i, masisipag at mababait, na parang sinabi co sa itaas; caya nang
 sila,i, datnan niyong sacunang sinalita co na; ay ualang catiguil-tiguil sila.
Si cabezang Dales casama ni Próspero ay gumagaua sa buquid, sa bundoc
 ó sa bayan, na ualang tahan.
Si cabezang Angi ay nagbibigas ó lumalala nang banig.
Si Felicitas naman, dati-dati ay hindi nananaog sa bahay, cundi sa pagparoon sa
 simbahan, ó sa ibang bagay na totoong cailangan, ay gumagaua ñgayon
 nang sari-saring luto at pagcain, at itinitinda,t, ipinagbibili niya sa plaza,
 umaga,t, hapon. Caya hindi sila,i, nauaualaan nang anomang cailañgan, at ang
 canilang lagay ñgayo,i, nagcacaparis din, (cung sa tiñgin nang tauo),
 sa dati nilang calagayan.
At sa catunayan, ay magtanong cayo sa canino man dito sa bayan, at asahan ninyo,
 na hindi sasabihin sa inyo baga, na ang mag-anac na cabezang Dales ay mahihirap,
 cundi ang isasagot sa inyo, na sila,i, maguinhauang tauo, at mayayaman.
Páhiná
 73Ñguni,t, ¡oh carupuca,t, caiclian nang mañga bagay-bagay
 dito sa mundong maraya! Ang paimbabaong caguinahauaha,t, capayapaan nang mag-anac ni
 cabezang Andrés, ay hindi natagal.
Si Próspero, na nararatihan na sa mañga layao nang catauoan, ay
 nabibigatan siyang totoo ñgayon at nahihirapan sa pag-aararo, sa pagtaga nang
 cahoy at cauayan, sa pagpaparagos, at sa iba,t, ibang trabajong caraniuang
 gauin nang caniyang ama na si cabezang Dales.
Caya, nang maguing dalaua ó tatlong lingong magbuhat nang siya,i,
 tumutulong sa caniyang ama sa pagtatrabajo, ay dumaing siyang totoo sa
 caniyang ina, nang pamamaltos nang camay, nang saquit nang bayuang at nang pamamanhid
 nang litid nang boong cataouan niya. Quinauaan siya ni cabezang Angi, pinaligpit niya
 sa bahay, at ipinagamot sa mañga mediquillo dito sa bayan.
Nang magcagayon ay naaua naman si cabezang Dales sa caniyang anac, at hindi lamang
 hindi ipinagsama niya sa trabajo, cundi bagcus, ay ipinagtagubilin sa mahigpit
 cay cabezang Angi, na ipagamot sa mañga mediquillo, at alagaan niyang
 maigui.
Datapoua,t, pag naguing iilang arao, at nang mapagmasdan ni Dales, na ang caniyang
 anac, ay hindi gumagaling-galing, cung sa pagtatrabajo; ñguni,t, maigui
 at malacas siya, cung sa pagligao at paggala, ay nagalit na di hamac, at pinaguicaan
 tuloy si Próspero nang masasaquit na uica.
Sumama uli si Próspero sa caniyang amba sa pagtatrabajo, subali,t,
 hindi niya panañgatauoanan, at hindi man inaalumana niya ang paggaua, cundi
 nagdadahi-dahilan siyang palagui nang sari-sari, gaua lamang nang caniyang catamaran
 at masamang ugali.
Páhiná 74Uala
 siyang cacusa-cusa nang munti man, at nang sabihin co nang biglang sabi; ay hindi
 siya gagaua nang ano-anoman, cundañgan ang mahigpit na lagay niya, at ang
 catacutan niya sa caniyang amba.
Itong lahat nang ito,i, pinagmamasdan ni cabezang Andrés, at cahima,t,
 iquinagagalit niyang totoo, ay pinipiguil na maigui ang caniyang calooban, at hindi
 niya pinag-uicaan ang caniyang anac nang anomang uicang may cahalong galit, cundi
 pinañgañgaralan niyang banayad na banayad, mangyari lamang mabago ang
 caniyang loob at ugali. Subali,t, baga man napaoo nang napaoo, at napapaayon nang
 napapaayon ang palamarang Próspero sa mañga pañgañgaral
 nang caniyang amba, ay cung sa gaua,i, hindi rin binabago niya ang caniyang masamang
 ugali, cundi ang caniya lamang ay siyang sinusunod.
Dahilan dito,i nagdadalamhating palagui ang loob ni Dales, at lalong-lalong
 naragdagan itong cadalamhatian nang caniyang loob, nang mabalitaan niya, ang
 mañga cabaliuang guinagaua ni Próspero sa mañga babayi, at ang
 mañga pagcacautang-utang niya cung saan-saan.
At sa di na natiis niya itong masamang asal nang caniyang anac, ay guinapos niyang
 minsan nang madaling arao, itinali sa isang haligui nang bahay, hinampas nang di
 biro-biro, at doon pinabayaan niyang maghapon at magdamag.
Nagmamacaauang totoo ang mag-ina ni Pili cay cabezang Andrés, at si
 Próspero nama,i, ualang calagot-lagot nang paghingi nang tauad, caya
 quinaauaan siya nang caniyang tatay, inalisan siya nang mañga tali, at tuloy
 pinañgusapan siya nitong maicsi, ñguni,t, malamán na salita:
Proper, ani cabezang Andrés, Proper, cung sana sa bangca, aco,i, tiguib na
 tiguib na, caya cung minamahal mo ang buhay mo at ang buhay co, ay
 magpacaiñgat ca na.
Páhiná 75Natacot
 na totoo, si Próspero dito sa mañga uicang ito nang caniyang tatay,
 caya nagmabait siya,t, nagmasipag nang panibago. Datapoua,t, halos di pa bahao ang
 mañga sugat nang caniyang pigui, ay nauala na sa caniyang loob ang pagbabala
 pati pañgañgaral sa caniya ni cabezang Andrés, at nagsauli siya
 sa dati niyang masasamang caugalian.
Itong mañga suson-suson na capighatian nang loob ni cabezang Dales, ay
 dumamay rin sa caniyang catauoan, caya hindi nalaon, ay nagcasaquit siya nang isang
 mabigat at di maquilalang saquit, (palibhasa,i, uala sa catauoan, cundi nasasaloob),
 at baga man guinagamot siya nang mañga mediquillong taga rito, at nang taga
 ibang bayan, ay lumalala ang caniyang saquit, (na, uala sa caniyang catauoan cundi na
 sa caniyang calooban), at namatay tuloy, pagcatangap nang mañga santo
 Sacramento.
Segurong-seguro ang mañga bumabasa nitong aquing casulatan, ay
 nagiisip sa canilang sarili, ó nagnanasa cayang maalaman, cung ano baga ang
 naguing calagayan, ó buhay caya ni Felicitas, na magmula niyong unang
 pagvavacasion ni Próspero dini sa bayan, hangan dito sa pagcamatay nang
 caniyang ama. At nang matapatan co ang nasasaloob nang mañga bumabasa nitong
 tunay na historia, ay sasabihin co ang lahat nang naalaman co, dito sa
 caunting salitang susunod:
Nang nagvavacasion dito si Próspero, at natatantong maigui ni Pili
 ang caugalian, at ang iba,t, ibang caisipan nang caniyang capatid, tungcol sa
 mañga bagay nang caloloua, at sa mañga asal nang tauong cristiano, ay
 pinaroonan niyang uli ang aming Cura, at doon cumuha nang sanguni: at ang uica nang
 aming cagalang-galang na Padre Cura sa caniya,i, ganito:—Felicitas, uala acong
 naalamang gamot sa saquit ni Próspero, cundi ang siya,i, ialis nang magulang
 mo sa Maynila at ioui dito sa bayan.
Páhiná 76Ayon
 dito sa hatol na ito,i, oras-oras ipinamamanhic ni Felicitas sa caniyang
 magulang, na houag baga paluasin nilang uli si Próspero sa Maynila, cundi
 patirahin na siya dito sa bayan, baca, aniya, baca, pó,i, mapahamac, cung
 mapalayo sa inyo.
Subali,t, hindi rin nacamtan niya ang cahiñgian, baga man siya,i,
 tinutuluñgan nang aming mahal na Padre Cura. Ang isinasagot cay Pili nang
 mag-asaua ni Angi, at ang minamatouid nila,i, ualang-uala silang naquiquitang masama
 cay Proper, cundi ang mañga gaua-gauang ugalit nang cabinataan, na, mauauala
 rin ainila, cung siya,i, mag-aaral pa nang caunti sa Maynila.
Sa icatlong taon nang pagcatira ni Prospero sa Maynila, ay may dumating dito sa
 bayan na isang balita, na di umano rao,i, si Próspero ay hindi na nag-aaral na
 siya,i, inuusig na palagui nang caniyang mañga pinagcacautañgan; na
 siya,i, hinabla sa Juzgado, cung macailan na dahilan sa gayong mañga
 bagay; na siya,i, paganoo,t, paganoon.
Itong balitang ito,i, hayag na hayag, at calat na calat dito sa boong bayan, caya
 si Felicitas, dala nang malaquing capighatian nang caniyang dibdib, ay isinumbong
 niya itong lahat na manga bagay na ito sa caniyang magulang, at nag-uica uli sa
 canila, nang mangyari ay paouiin na nila si Próspero dito sa bayan, nang
 maputol at matapos ang ganoong mañga carumal-dumal na pagbabali-balita nang
 tauo.
Pagsusumbong nang gayon ni Felicitas sa caniyang magulang, ay quinagalitan siya,t,
 pinañgusapan pa ni cabezang Angi nang ganito:—Houag cong
 magosiosa, Pili, at houag cang maquialam sa mañga gaua namin nang amba
 mo, at cami ang nacacaalam niyang mañga bagay na iyan, at hindi
 cailañgan na cami ay turuan mo pa. ¿Baquit icao,i, maniniuala sa
 mañga sabi-sabi nang tauo, na puro gaua nang canilang capanaghilian sa
 atin? Caya tahanan mo iyang salita mong iyan.
Páhiná
 77Nagolomihanang totoo si Felicitas pagcariñgig nitong
 pañguñgusap nang caniyang ina, at hindi na siya cumibo. Subali,t, sa di
 mapalagay-lagay ang caniyang loob, ay isinanguni niya sa caniyang Cura,t, Confesor
 itong lahat nang ito. Pinaquingan nang aming Cura ang mañga isinasanguni ni
 Felicitas sa caniya, at itinanong pa siya cay Pili ang iba,t, iba, at pagcatapos, ay
 naghatol siya cay Felicitas; na houag na siyang cumibo magpumilit siyang
 magpacabanal, at ipamahala na niya sa Pañginoon Dios ang lahat na yaon.
Sinunod ni Felicitas ang hatol at bilin nang aming Cura sa caniya, at hindi na
 siya umimic. Ang lahat na naquiquita niya,t, naririñgig tungcol cay
 Próspero, ay tinitiis niya sa caniyang sarili, at sa Pañginoon Dios
 inihahain.
Sasabihin co na ang lahat sa mañga catagang uica. Ang lagay ni Felicitas sa
 panahong yao,i, siyang-siya nang lagay nang isang macetas, na hindi dinidilig
 na nalalanta,t, nalalanta, natutuyo,t, natutuyo at sa calauna,i, namamatay. Ganito,
 anaquin, ang lagay ni Felicitas, nang inioui rito nang caniyang magulang si
 Próspero na mangaling sa Maynila, at nang maipagbili na nila ang canilang
 pag-aari, sa pagbabayad nang mañga utang niyong palamarang anac at
 capatid.
Nang naririto na sa bayan si Próspero, at natantong uli ni Felicitas ang
 caniyang asal at ugali, ay sumaquit na lalo ang caniyang loob, caya baga man
 pinagticahan niya, na hindi na siya quiquibo; ay hindi rin matiis, palibhasa,i,
 inaari niyang malaquing casalanan ang di pagsasabi nang totoo sa caniyang capatid; at
 dahilan dito,i, sinira niya ang caniyang dating pagtitica, at pinañgaralan
 niya si Próspero, (cung macailan), sa mañga lihim, at sa mañga
 banayad na banayad at mahusay na pañguñgusap. Datapoua,t, sa di siya,i,
 paquingan ni Proper, cundi siya pa ang Páhiná 78quinagagalitan at pinag-uiuicaan nang
 masama, ay itinicom niya ang bibig, at hindi na siya umimic nang munti man.
 Pinagsisipagan niya lamang ang paggaua, nang siya,i, macatulong-tulong sa caniyang
 magulang sa paghanap nang pagcabuhay; guinaganap niyang ualang sala ang caniyang
 mañga dating devosion, at hindi na siya naquiquialam sa ano pa mang
 bagay.
¡Naca-aaua mandin si Felicitas, cung pagmasdan ninyo ang caniyang casipagan
 at panoorin ninyo ang caniyang muc-hang payat, putlain at malumbayin pa!
Ito, inuulit cong sabihin, ang calagayan nang loob at catauoan ni Felicitas doon
 sa panahong yaon, at nang mamatay ang caniyang amba.
Ñgayo,i, itutuloy co na ang pinutol cong salita.
Nang mautas na si cabezang Andrés at malibing na sa panteon, at
 natapos ang pagsisiam, naugaling gauin naming mañga tagalog, ay tinauag ni
 cabezang Angi ang caniyang anac na si Próspero at pinañgusapan nang
 ganito:
Proper, anac co, talastas mo na ang pagmamahal namin sa iyo, caya ipinamamanhic
 namin sa iyo, na icao,i, magbait na, at pañgasiuaan mo ang caunting pag-aaring
 itinira sa ating nang nasira mong amba. Naalaman mo rin, na ualang ibang sucat nating
 asahan pagcabuhay, cundi ang ating sariling hanap, caya gumaua tayong para-para, at
 hindi tayo mauaualan nang macacain sa tulong at aua nang ating Pañginoon
 Dios.
Pagcatapos nitong salita ni cabezang Angi, ay ipinañgaco ni Próspero
 sa caniyang inda at capatid, na siya,i, magbabait na, at hahalili sa caniyang
 nasirang ama, sa pañgañgasiua nang canilang pag-aari; at ang uica
 pa:—Nanay, houag, po, ninyong alaalahanin ang ano pa mang bagay sa ating
 pamamahay; at acong bahala sa lahat.
Páhiná 79Naniuala
 si cabezang Angi sa pañgaco nang caniyang anac, at naniuala naman si
 Felicitas; subali,t, iba ang nangyari.
Naalaman na nang mañga bumabasa nitong aquing casulatan, na si
 Próspero,i, ualang cacusa-cusa sa trabajo, naalaman din nila, na cung
 caya,i, gumagaua-gaua si Proper nang daco noong arao,i, alang-alang lamang sa
 catacutan niya sa caniyang namatay na ama; at natatanto naman nila, na si Proper ay
 ualang caisipisip at ualang catiñgintiñgin sa caniyang pamamahay. At
 nang ipahayag co ang totoong nasasacalooban co,i, sasabihin co pa ñgayon, na
 ang pagcamatay ni cabezang Dales, ay iquinalumbay ni cabezang Angi nang di hamac, at
 iquinabacla nang loob ni Felicitas; datapoua,t, bagay cay Próspero,i, ang
 damdam co,i, siya,i, natotoua, nang malaquing toua, baga man nagcucunouari siya,i,
 nalulungcot.
Dito sa mañga susunod na salita,i, maquiquilala ang pagcatotoo nitong
 aquing paghihinala.
Ayon sa pañgaco ni Próspero sa caniyang ina at capatid, na siya
 baga,i, mañgañgasiua na lahat, na para nang guinagaua nang caniyang
 tatay, ay ipinagcatiuala sa caniya ni cabezang Angi ang pamamahala sa mañga
 hayop, at sa mañga lupang bubuquiring natitira pa sa canila.
Nang magcagayon, ay isip ninyo,i, tototoohanin ni Próspero ang caniyang
 pañgaco. Uala siyang catiguil-tiguil. Mamaya,i, pinaliligoan niya ang canilang
 tatlong calabao; mamaya,i, nangdadamo siya, ó nañgañgahoy caya;
 ñgayo,i, pinag-iigui niya ang bacuran nang canilang bahay, ó linilinis
 ang canilang looban; ó cung dili caya,i, naghuhusay-husay siya nang
 mañga casangcapan sa pamamahay. At ang lalong caguila-guilalas dito,i, hindi
 na siya nagsasalual sa mañga gauang ito, cundi mañga putol
 lamang. ¡Subali,t, itong casipagang ito,i, hindi natagal!
Páhiná
 80¿At sa di gayon? ¡Uala na siyang quinatatacutang ama! ¡Ang
 caniyang ina at capatid ay hindi niya quina-aalang-alañganan nang munti man!
 At ang lumalalo sa lahat: ¡ay ualang-uala sa caniyang calooban, ang pagbabalic
 loob sa Pañginoon Dios! Caya,i, nanariua nang panibago sa caniyang puso, ang
 quinararatihan niyang masasamang ugali, at nagsauli rin sa dati.
Dahilan dito,i, uala pang sangbuan siya sa caniyang bagong pagcalagay ó
 catungculan, ay namatay sa gutom ang isang calabao nila, gaua nang capabayaan ni
 Próspero.
Sumapit ang panahon nang pagtatanim, at ang caunting palayan nila,i, hindi
 natamnan, dahilan sa capabayaan ni Próspero.
Pagcamaya-maya,i, nauala, rao, ang uica ni Próspero, ang isa pa nilang
 calabao, bago-bago,i, nang usisain ni cabezang Angi ay nabalitaan niya, na di
 umano,i, ipinagbili ni Proper sa pagbabayad nang ibang mañga utang niya.
Sa catagang uica: hindi pa naboo ang sangtaong arao magmula nang pagcamatay ni
 cabezang Andrés, ay dinaquip si Próspero nang justicia at piniit
 sa tribunal, dahilan sa paghahabla sa caniya nang maraming tauo.
Humarap si cabezang Angi sa Tribunal at inusisa niya doon itong nangyaring ito sa
 caniyang anac, at ipinahayag sa caniya nang Maguinoong Capitan, na cung caya
 napepreso doon si Proper, ay dahilan sa cacapalan nang caniyang utang, na
 hindi binabayaran, at dahilan naman sa mañga reclamo ni Capitang Juan
 Gavi, bagay sa caniyang anac na dalaga, at mañga habla ni cabezang Teo
 Mauiling tungcol sa caniyang asaua, at cung ano-ano pang sinabi nang Maguinoong
 Capitan.
Nang mariñgig ni cabezang Angi ang mañga sinasalita sa caniya nang
 Páhiná 81aming
 Capitan, ay namutla siya,t, nasindac na totoo, na hindi macaquibo, at hindi
 macapag-uica, at hindi man macaiyac; tila mandin nahahalañgan ang caniyang
 lalamunan, at natutuyo ang luha nang caniyang mata caya nang pagmasdan nang
 Maguinoong Capitan ang masamang tayo ni cabezang Angi, ay pinaoui siya, at ang uica
 sa caniya:
—Cayo, pó,i, umoui muna, cabezang Angi, at mapalagay-lagay,
 pó, cayo nang loob, at bucas, pó, nang umaga, cung may aua ang
 Panginoon Dios, at tayo,i, nabubuhay pa, ay pumarito cayo, at atin pong husain itong
 mañga bagay na ito.
Umoui ñga si cabezang Angi, at sinamahan nang isang oficiales na
 camag-anac niya, na baca cung mapaano siya sa daan, at nang dumating sa bahay, ay
 sinalubong siya ni Felicitas sa catapusan nang hagdan. Pumanhic si cabezang Angi, at
 biglang bigla,i, niyapus niyang totoo itong si Felicitas, at napaiyac nang
 catacottacot. Naghimatay tuloy si Pili nang maquita ang anyo nang caniyang inda, at
 cundañgan ang officiales na casama ni Angi, ay naboual at napagulong sa
 hagdan ang mag-ina.
Nang magcaganito,i, sumigao ang oficiales, at dinaluhan sila tuloy nang
 mañga capitbahay, at nang manga camag-anac, at malaquing totoo ang nangyaring
 ligalig doon, gaua nang caramihan nang tauo.
Ang iba,i, gumagamot-gamot cay Pili.
Ang iba,i, umaalio, alio cay cabezang Angi.
Ang iba,i, humahanap nang mediquillo, at ang iba nama,i, cumacaon nang
 confesion.
Gulong-gulo silang lahat, na ualang ibang naquiquita,t, naririñgig, cundi
 utos dito, utos doon, tauag sa magcabi-cabila, at tacbuhan nang lahat.
Páhiná
 82Subali,t, nang dumating ang aming mahal na Padre Cura,i, tumahimic nang caunti
 ang mañga tauo, dahilan sa malaquing pag-ibig at caalang-alañgan nila
 sa caniya.
Pagcapanhic nang aming Cura sa bahay ay inusisa agad sa mañga tauong
 caharap ang bagay ó dahilan nang pagcacasaquit at paghihimatay ni Felicitas,
 at capagcaraca,t, sinaysay nang oficiales ang caniyang naquita,t,
 naalaman.
Nilapitan tuloy nang Cura ang maysaquit: pinulsuhan: tiningnan ang lagay
 nang muc-ha; tinauag pa niya nang malacas si Felicitas; at sa di cumiquilos-quilos
 ang maysaquit, ay agad-agad nagsoot ang Cura nang roquete at estola,
 pinagcalooban niya ang nanghihimatay nang caniyang mahal na absolución,
 at tuloy pinahiran nang Santong Lana.
Hindi namatay si Felicitas doon sa pagcacasaquit na yaon, datapoua,t, naguing
 sampuong oras bago siya,i, masaulan nang pag-iisip; at nang siya,i, pagsaulan
 nang ganoon, ay nagcataong naroroon ang aming Padre Cura.
Pinagmamasdan siyang maigui nang aming Cura, pati nang ibang mañga caharap
 doon, na lubhang marami, at naramdaman nila, na madalas na madalas ang paghibic ni
 Felicitas, at malacas ang tulo nang luha sa caniyang mata, caya lumapit ang Cura, at
 quinausap si Pili nang ganito:
—¡Felicitas, Felicitas!
—Pó, ang sagot ni Pili.
—¿Naquiquilala mo aco?
—Oo pó.
—¿Sino baga aco?
—Páhiná
 83Cayo, po, ang aming Cura at aquing Confesor.
—¿Ay anong nararamdaman mo? sabihin mo sa aquin baca mayroon acong
 naalaman gamot.
—Uala, pó, acong nararamdamang anomang saquit.
—¿At ano,t, icao,i, umiiyac?
—Ay auan co, pó, cung baquit hindi co, pó, mapiguil-piguil
 itong aquing luha.
—Houag mong piguilin ang uica nang Cura, houag mong piguilin, Felicitas,
 iyang luha mo: pabayaan mong tumulo at umagos, at siyang macaguiguinhaua sa iyo.
Itinanong tuloy nang Cura sa caniya cung ibig niyang magcompisal, at ang sagot ni
 Pili ay ganoon:
—Houag pó, muna, Amo, at tila,i, hindi pa mahusay ang aquing
 pag-iisip. Sa iba pong oras ay ipasusundo co cayo cung baga hindi pó
 ninyo minamasama.
—¿Baquit mamasamain co iyan? ang uica nang Cura; magpasabi ca lamang
 sa Convento, at aco,i, paririto agad.
—¡Salamat, pó, Amo, ang Pañginoon Dios ang gumanti sa
 inyo!
Tumindig na ang aming Cura sa quinauupuang bangquillo, at nagpaalam na, subali,t,
 bago siya,i, umalis, ay nagbilin cay cabezang Angi nang mañga gamot, na dapat
 niyang gauin sa maysaquit.
Dalauang arao lamang nacahiga si Felicitas sa banig; at nang siya,i,
 malacas-malacas na, at nacapagbañgon, ay isinanguni sa caniya ni Páhiná 84cabezang Angi,
 cung ano-ano caya ang mabuting gauin sa pagbabayad nang mañga utang ni
 Próspero; at ang sagot ni Felicitas ay ganito:
—Cayo póng bahala, nanay. Gauin pó, ninyo ang balang
 minamatapat nang inyong calooban, at aco po,i, sunod-sunoran sa inyo, at
 tutuluñgan co po, cayo, sa boong macacayanan co, sa paghanap nang macacain
 natin.
Alinsunod dito sa mabuting paquiquiayon ni Felicitas sa caniyang ina, ay
 ipinagbili ni cabezang Angi ang canilang calabao na isang natitira; isinanla niya ang
 canilang mañga palayan, at naparoon siyang tuloy sa Tribunal; at doon sa harap
 nang Maguinoong Capitan, at nang ibang mañga sacsi, ay nagbayad siya nang
 mañga utang ni Próspero.
Datapoua,t, hindi rin natapos ang gulo at paghahablahan, sapagca,t, ang
 mañga naturan co, na si Capitang Juan at si cabezang Teo,i, hindi pumayag sa
 capamanhican ni cabezang Angi at sa cahatulan nang aming Maguinoong Capitan, cundi
 itinuloy nila ang canilang usap sa Juzagado, sa Maynila, at dahilan dito,i,
 tinauag si Próspero nang isang órden nang Señor
 Alcalde mayor at inihatid sa Maynila, at doon piniit siyang uli sa bilanguan.
Marami sana ang masasabi co tungcol dito sa bagong nangyaring ito; subali,t, nang
 houag baga,i, mapacahaba ang aquing salita, ay lalactauan co ang marami at
 malamán na mañga bagay-bagay, at sasabihin co lamang itong mañga
 susunod:
Sa malaquing pag-ibig ni cabezang Angi, na macaligtas at macalabas sa
 carcel ang caniyang anac, na si Próspero, at macaoui dito sa bayan, ay
 ipinagbili niya ang lahat-lahat nang pag-aari nila; pati bahay, pati solar,
 pati alhajas, na ualang-ualang natira sa canilang mag-ina ni Felicitas, cundi
 ang canilang damit lamang.
Páhiná 85Iniluas
 ni cabezang Angi ang salaping inipon niya; at ang iba,i, ibinayad niya sa
 abogado ni Próspero; ang iba,i, ibinigay sa alcaide sa
 carcel, nang siya baga,i, pahintulutang dumalao sa caniyang anac; ang iba,i,
 guinugol niya sa caniyang pagcain; at ang iba,i, isinabog niya cung saan-saan,
 mangyari lamang siya,i, tuluñgan sa pagtatangol cay Próspero.
Bucod dito,i, napaampon siya sa lahat nang mañga caquilala at di caquilala
 niya, at nang sabihin co sa madaling salita; ay ualang di guinaua niyang capamanhican
 sa pagcacaliñga sa caniyang anac.
Datapoua,t, naubos ang salaping dala niya, napagod siya nang di hamac, nang
 calalacad dito,t, doon, at hindi lamang hindi pinaquingan ang caniyang pag-iiyac, at
 ang mañga caraiñgan nang caniyang mañga caquilala at camag-anac,
 na pinintacasi niya, cundi bagcus ay nanaog ang isang mahigpit na hatol at
 sentencia, na ang iniuutos doon, ay:—ipadala agad sa Balabac si
 Próspero "Baticot anac ni don Andrés Baticot at ni doña
 María Dimaniuala, na taga Tanay; dahilan sa caniyang masasamang caugalian at
 antecedentes at dahilan sa mañga perjuiciong guinaua at
 guinagaua niya sa caniyang capoua tauo."
Ayon dito sa utos na ito,i, dinala ñga si Próspero doon sa Balabac,
 at doon dao,i, namatay, ang balita nang tauo.
Sa uala nang magaua si cabezang Angi sa Maynila, ay umoui rito; datapoua,t, bago
 siya,i, macarating dini, ay nagpalimos sa mañga bayan-bayang dinadaanan niya,
 palibhasa,i, uala siyang bauon, at uala namang cuartang ibibili nang cacanin.
 Caya, gaua nang malaquing cahihiyan, capagura,t, calumbayan niya,i, bangcay na
 mistula ang caniyang anyo, nang siya,i, dumating dito sa bayan.
Páhiná
 86¡Caunting namatay na patuluyan si Felicitas, nang maquita niya ang
 caaua-auang lagay nang caniyang inda! Nguni,t, nagpacalacas siya nang loob; inaliu pa
 ang caniyang ina; binihisan niya; pinacain; pinahiga sa banig, at ang lahat na,i,
 guinaua niya, nang macatulong at macapagbigay guinahaua sa caniyang iniibig na ina.
 ¡Pati catauouan niya,i, nalimutan, dahilan sa pag-aalila,t, pamimintuho sa
 caniyang ina!
Nang mahusay-husay na si cabezang Angi, ay inusisa sa caniya ni Felicitas ang
 lagay ni Próspero. Sinaysay ni cabezang Angi ang lahat, na ualang inilihim, at
 nang mabalitaan ni Pili ang nangyari sa caniyang capatid, ¡ay ina co! parang
 natangal ang lahat nang litid nang caniyang cataouan, caya magpacalacas-lacas man
 siya,t, magpacatibay-tibay man nang loob, ay nahapay rin siya.
Sinabi co cañgina, na ang catauoan ni Felicitas doon sa panahong yaon, ay
 buto,t, balat lamang. Subali,t, gayon man, ay sapagca,t, ang caniyang cabanala,i,
 malaqui, at caniyang caloloua,i, buhay na buhay, ay pinipilit nang pinipilit niya ang
 caniyang catauoan sa pagtatrabajo, at nacagagaua-gaua rin siya nang
 icatutulong sa canilang paghahanap buhay. Datapoua,t, nang mariñgig niya sa
 caniyang ina, ang quinasapitan ni Próspero, ay naualan siya nang dating
 catibayan nang loob, at napahiga na sa banig, na hindi na siya
 nacapagbañgon.
Nang magcaganito,i, ipinatauag ni Felicitas na agad-agad ang aming Cura at
 caniyang confesor, at doo,i, nagcompisal siya nang mahusay, at nang
 quinabucasan niyo,i, dinalhan siya nang Santo Viático, at pinahiran
 siyang tuloy nang Santo Oleo.
Páhiná 87Nang
 dacong hapon niyon ding arao na yaon, ay dinalao si Pili nang aming cagalang-galang
 na Padre Cura, at inusap ang maysaquit nang ganoon:
—¿Felicitas, baca mayroon cang caramdaman sa catauoan mong
 iquinahihiya mong sabihin?
—Ualang-uala, pó, ang banayad na sagot ni Felicitas, ualang-uala,
 pó, Among nararamdaman acong saquit sa aquing catauoan cundi isang malaquing
 cahinaan lamang.
—¿Baca caya, ang ulit nang Cura, sa bulong lamang, at sa lihim na
 salita, baca caya may nacasusucal nang calooban mo? Cung baga mayroon, ay houag mong
 ilihim sa aquin, cundi sabihin mo,t, ibulong sa aquin, nang cata,i, gamuti,t,
 hatulan.
—Ualang-uala, pó, Among nacasusucal nang loob co ñgayong oras
 na ito, cundi ang pag-aalaala co lamang sa aquing ina at sa aquing capatid, na baca,
 po,i, cung mapaano sila dito sa mundo.
—¿Masama, baga, ang bagong tanong nang Cura cay Pili, masama baga ang
 loob mo sa capatid mong si Próspero?
—Uala, pó, ang sagot ni Felicitas, uala, pó; hindi aco
 nagagalit sa aquing capatid, at uala naman acong masamang loob sa caniya, cundi
 bagcus, ay quinacaauaan co, pó, siyang totoo, at ipinanalañgin co
 siyang oras-oras sa Pañginoon Dios, nang siya po,i, biguian nang
 Pañginoon Dios nang buhay at gracia. Datapoua,t, mayroon pó,
 acong ipagcocompisal sa inyo ang ibang bagay, tungcol din dito sa itinatanong
 pó, ninyo sa aquin, na baca sacali,t, aco,i, nagcasala sa harap nang ating
 Pañginoong Dios.
Tila, pó,i, aco,i, mamamatay na, subalit, ang pagcatalastas co, po,i, hindi
 ang anomang saquit nang catauoan co ang iquinamamatay co, cundi Páhiná 88ang malaquing capighatiang
 dinamdam nang aquing loob, dahilan sa mañga guinaua ni Proper magmula niyong
 siya,i, nag-aaral sa Maynila, na hangan ñgayong panahong ito. Caya, pó,
 cung itong di co pagtitiis nang mañga caculañgan nang aquing capatid,
 ay naguing casalanan co sa harap nang ating Pañginoon Dios, ay
 iquinucumpisal co, pó, sa inyo itong aquing casalanan, at
 inihihiñgi cong tauad sa Pañginoon Dios at sa inyo, at inaantay co,
 pó, ang inyong mahal na absolucion dito sa aquing casalanan, na
 pinagsisisihan cong totoo.
Pagcapagcompisal nang ganito ni Felicitas, ay binuloñgan siya nang
 aming Cura nang caunting oras at binendicionan niyang tuloy.
Pagcatapos na pagcatapos nito,i, biglang sumigao si Felicitas nang
 gayon:—Amo, ina, Proper at cayo pong lahat, ay patauarin, pó, ninyo aco,
 at aco,i, tinatauag na nang ating Dios at Pañginoon.—At nang macasigao
 nang ganoon, ay napatid ang caniyang hiniñga.
Uala acong naquita, at uala rin acong nabalitaang libing na para nang guinaua sa
 bangcay ni Pili.
At caya,i, nagcaganito,i, sapagca,t, si Felicitas ay naquiquilala nang boong
 bayan; naalaman din nang bayan ang caniyang ugali at cabanalan; at napagtatalastas
 naman nang lahat ang mañga hirap nang catauoan at loob na dinaanan niya; at
 cung caya, sa isang cusa nang loob, na ualang nagtutulac sinoman, ay pinagcaisahan
 nang lahat nang mañga dalaga dito sa bayan, na mag-ambag sila nang
 macacayanan, nang magaua cay Felicitas ang isang mahal na libing.
Ayon dito sa pinagcasundoan nang mañga dalaga, ay nagsidalo silang lahat sa
 bahay nang patay, at ang iba,i, nagdala nang candila, ang iba,i, Páhiná 89nagdala nang
 damit na igagaua nang sapot, at iba,i, may taglay na mañga
 puntas-puntas at mañga listong igagayac sa saplot at sa
 ataul, (cabaon), at lahat-lahat na para-para,i, nananahi at tumutulong sa
 anomang gagauin, at nag-abut pa cay cabezang Angi nang ambag na salaping canilang
 nacayanan.
Ang mañga campana sa Simbahan ay ualang tiguil magmula nang mamatay
 si Pili. Maya,t, maya,i, nagpeplegaria.
Nang sumapit ang oras nang paglilibing, ay nagsiparoon sa quinamatayang
 bahay ang lahat nang mañga dalaga, na pare-parejo ang canilang
 mañga soot, at pauang may dalang candila, at nag-aagauan sila nang paglalabit
 nang ataul.
¡Matotoua ang sino mang macapanood sa calzada niyong libing na yaon,
 at segurong-seguro,i, hindi aacalain niya, na yao,i, isang libing, cundi ang
 sasabihin niya, na yao,i, isang procesion nang mahal na arao!
Ang soot naman nang aming Cura at nang mañga sacristan, at ang
 mañga gayac sa Simbahan, ay pulos na primera clase.
¿Ano pa? Ang canta nang mañga cantores, ay tila mandin
 maririquit sa dating quinacanta nila sa mañga libing. Caya ang uica co
 cañgina, na uala acong naquita, at uala acong nabalitaan libing, na para nang
 guinaua cay Pili....
Natapos na ang libing, at ibinaon sa panteon ang bangcay ni Felicitas, at
 nagsioui na sa cani-canilang bahay ang mañga naquiquipaglibing sa caniya.
Naiuan nang mag-isa si cabezang Angi dito sa mundo, at sa uala siyang
 pag-aari, at sa ualang macacain, at sa ualang pagtitirhang bahay, ay Páhiná 90naquisuno siya
 sa isang camag-anac niya, na maigui-igui ang pagcabuhay. At baga man mabuti ang
 pagtiñgin at pag-aalaga sa caniya nitong caniyang camag-anac, ay hindi
 gumagaling-galing ang loob ni cabezang Angi. Caya palaguing nalulumbay siya,i,
 nalulungcot, at hindi natutuyo-tuyo ang luha sa caniyang mata, gaua nang malaquing
 pighati, at hindi nalauo,i, naratay sa banig at namatay rin....
Natatanto na nang mañga bumabasa nitong aquing casulatan, ang naguing buhay
 at camatayan ni na cabezang Andrés Baticot.
Subali,t, bago co tapusin itong aquing isinusulat, ay mayroon acong ipauunaua sa
 canila.
¿Baquit caya ang mag-anac ni cabézang Dales, na mababait na tauo, at
 dati-dati ay mayayaman, na parang sinabi co sa itaas, ay naguing mahihirap, na macain
 man ay uala?
Baquit caya ang cadalamhatian nang loob, ay siyang iquinamatay ni cabezang Dales,
 ni cabezang Angi, at ni Felicitas?
Ay ualang-ualang ibang dahilan, cung sa aquing pagcatalastas, cundi ang malaqui at
 locong pag-ibig nang mag-asaua ni Dales, na ang canilang anac na si
 Próspero,i, mag-aral sa Maynila.
Ualang-ualang ibang dahilan, cung sa aquing acala, cundi ang catigasan nang ulo
 nang naturang mag-asaua, at ang caayauan nilang maquinig nang mañga matotouid
 na hatol nang aming Padre Cura, at nang mañga mahigpit na capamanhican sa
 canila ni Felicitas, na houag bagang papag-aralin nila si Próspero sa
 Maynila.
¡Cahimanauari, ay paquinabañgan nang aquing capoua tagalog itong
 caunti cong capaguran sa pagtatala dito sa papel na ito nang mañga
 naquita nang aquing mata, at nariñgig nang aquing taiñga!
¡Mag-aral na ang mañga magulang, at mag-aral pati ang mañga
 anac Páhiná 92dito
 sa tunay na salitang ito nang casasapitan nila capoua, cung paañgatin nang
 mañga magulang ang canilang mañga anac sa tapat na calalaguian, at
 ilipat ó icana caya sa hindi tapat ó cahiyang na calagayan.
Sa bayan nang Tanay, sa icadalauangpuo,t, isang arao nang buan nang Abril nang
 taong sanglibo ualong daan, tatlong puo,t, tatlo.
Antonio Macunat.
Pagcatapos nang pagbasa nito,i, tiniclop ni tandang Basio ang librong
 caniyang tañgan, pinahiran nang paño ang caniyang mata, at ang
 uica sa aquin:
—Tapus na, pó, ang historiang isinulat nang aquing nasirang
 ama. ¿Ano, pó, ang inyong tiñgin, ó sabi caya sa
 mañga napapalaman dito sa salitang ito?
—Minamabuti co pó, ang sagot co, minamabuti co pó, ang lahat,
 subali,t, tila, pó,i, ang tatay ninyo ay hindi caraniuang indio, cundi,
 ang bintang co po,i, siya,i, nag-aral din nang caunti.
—Uala pó, ang uica nang matanda, uala po. Ang tatay co pó, ay
 paris co ring ualang pinag-aralan cundi ang bumasa, sumulat, ang dasal at caunting
 cuenta, at pagcatapos niyon, ay hindi na humiualay siya sa calabao. Uala po, caming
 pinagcacaibhang dalaua nang tatay co, cundi ang siya,i, matino ang bait at matalas
 ang pag-iisip, at aco po,i, hindi.
Hindi na aco sumagot sa mañga catouiran ni tandang Basio, sapagca,t, aco,i,
 nag-aantoc na. At saan di aco,i, mag-aantoc? Ang pagbasa niya,i, madalang na
 madalang, palibhasa,i, matanda na siya, at malabo-labo na ang caniyang mata, caya
 matagal nang totoong bago matapos ang pagbasa niya nang historiang isinulat
 nang caniyang ama. Sumisicat na ang liuayuay nang ito,i, matapos, at cung caya,i,
 nagpaalam na aco sa caniya, at ipinañgaco co sa caniya, na pagcapahinga co
 nang caunti, ay babalican co siya.
Pinaroonan co ñga uli ang aquing caibigan na si tandang Basio nang dacong
 hapon niyong ding umagang yaon, at pagcatapos nang pagcocomustaha,t, pagbabatian
 namin, ay inusisa niyang pilit sa aquin, cung ano ang isinasaloob cong tungcol sa
 laman nang historiang isinulat nang caniyang amba, at ang aquing sagot ay
 ganito:
—Sinabi co na pó, sa inyo cañginang madaling arao, bago
 tayo,i, maghiualay, na minamariquit co ang lahat na sinasalita roon nang inyong ama.
 Datapoua,t, ngayo,i, dadagdagan co ang aquing sinalita cañgina, at sasabihin
 co pó, sa inyo, na ang nangyari sa mag-anac ni cabezang Andrés Baticot,
 ay hindi caraniuang nangyayari sa iba, cundi parang isang pagcacataon lamang; caya
 hindi dapat na cayo pó,i, tumungton diyan sa nangyaring iyan, sa pagpapatibay
 nang pasiya ninyo, na di umano,i, masamang totoo, na ang mañga indio,i,
 nag-aaral nang uicang castila, ó iba pang bagay na carunungan sa Maynila.
—Páhiná
 95Hindi co pó, sinasabi, ang matinding sagot sa aquin nang matanda, hindi
 co, pó sinasabi na ang lahat, na pag-aaral sa Maynila,i, quinasasapitan
 ó casasapitan caya na para nang nasapit ni Próspero at nang caniyang
 magulang, at mayroon din hindi nagcacagayon; subali,t, maniuala, pó, cayo sa
 aquin, na sa sangdaang estudianteng nag-aaral sa Maynila ay ang siam na puo,i,
 napapasama sa catouan ó sa caloloua, ó sa catauoa,t, caloloua na
 para-para; at salamat pa, pó, cung ang sampuong natitira,i, umiigui, at hindi
 lumilihis sa matouid na daang patuñgo sa Lañgit.
—¡Seguro, po, ang uica co cay tandang Basio, seguro,
 po,i, iyang lahat na sinasabi ninyo,i, pauang paghihinala nang inyong loob!
—Hindi, pó, paghihinala nang loob co itong aquing sinasabi cundi
 mañga catotohanang maliuanag na maliuanag, na siyang naquiquita nang aquing
 mata, at naririñgig nang aquing tayiñga. At nang cayo, pó,i,
 maniuala sa aquin, ay pacatantoin, pó, ninyo, (cung baga hindi pa ninyong
 pinagmamasdan), na caming mañga indio,i,, catuang totoo. Cung cami,
 pó,i, nagcacaalam-alam nang caunti, ó nagcacaroon caya nang munting
 catungculan, ay nagpapalalo, pó, caming totoo, (tabi sa iilang di gayon), sa
 aming capoua, at dahilan, pó, rito sa buloc na capalaluang ito,i, napapahamac
 cami, at ipinahahamac pa namin ang aming capoua tauo.
—¡Tila, pó,i, napapacalabis ang inyong sapantaha tungcol sa
 mañga bagay na ito!, ang uica co.
—¡Maca, pó, ang sagot nang matanda, maca, pó,
 ñga,i, mali itong aquing sapantaha! Ñguni,t, sasabihin co, pó,
 sa inyo, na cung inaabot nang aquing sariling pag-iisip, at sa pinagmamasdan co sa
 mañga tagarito ma,t, sa taga ibang bayan dito sa habang buhay cong ito,i,
 tila, pó, aco,i, nasasacatouiran at catotoohanan; caya, pó, hangan
 macacayanan co, ay pagbabaualan co,t, hindi co, pó, pahihintulutan ang aquing
 mañga anac, at ibang mañga camag-anac at caquilala, na mag-aral sila
 nang uicang castila, ó iba cayang carunungang di bagay at ucol sa canilang
 calagayan at pagcaindio. Ang cauicaan co, pó,i, para nang
 nariñgig cong madalas sa aquing amba. Ang Hari, ay mañgasiua sa
 caniyang pinaghaharian; ang anloagui, ay maghasa nang maghasa nang caniyang
 mañga pait at catam; ang ama,t, ina, ay mag-alila sa canilang mañga
 anac; at ang mañga indio, ay mag-alaga nang canilang calabao. Cung aco
 po,i, nagcacamali dahilan sa lubos na pagsunod co nitong mañga casabihang ito
 nang aquing tatay, at ... patauarin aco nang ating Pañginoon Dios.
Páhiná 96Dito sa
 matapang na salita at mainit na sagot ni tandang Basio, ay uala acong naalamang
 isagot, caya binali co,t, pinatid ang pinag-uusapan namin nang matanda, at ang uica
 co baga, sa caniya.
—Bucas, pó, nang umaga, cung may aua ang Pañginoon Dios, ay
 luluas na, pó, aco.
—Madali, pó, naman cayo, ang biglang sagot ni Basio at nang caniyang
 asaua at mañga anac.
—Uala, pó, acong magaua, at aco,i, tinatauag na sa Maynila; caya cung
 mayroon, pó, cayong ipag-uutos sa aquin, ay inyo póng sabihin, at
 tutuparin co.
—Salamat, pó, ang sabay na tugon nang lahat na mag-anac, salamat,
 pó. Ang Pañginoon Dios ang sumama sa inyo, at houag, pó, cayong
 madala sa amin, at cami, pó,i, tumatalaga sa inyo oras-oras.
Nagpasalamat aco sa canilang lahat at nagpaalam na, at nang quinabucasan niyo,i,
 umoui na aco sa Maynila.
Magmula niyong panahong yaon hangan ñgayon oras na ito,i, hindi co
 malilimutan ang aquing caibigan na si tandang Basio Macunat, at madalas na madalas na
 inaala-ala co ang caniyang matotouid na catouiran.