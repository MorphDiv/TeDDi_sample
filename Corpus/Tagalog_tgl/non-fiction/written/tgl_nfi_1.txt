# language_name_wals:	Tagalog
# language_name_glotto:	Tagalog
# ISO_639-3:    	tgl
# year_composed:        NA
# year_published:       1996
# mode:                 written
# genre_(broad):        non-fiction
# genre_(narrow):       religion
# writing_system:       Latn
# special_characters:   NA
# short_description:	The New Testament in Tagalog. Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.  
# source:               http://www.bible.is/TGLMBB/Matt/1
# copyright_short:	© Philippine Bible Society 1996
# copyright_long:       Wordproject® is a registered name of the International Biblical Association, a non-profit organization registered in Macau, China.<br>CopyrightsWordproject is a global outreach that uses the Internet as a means to fulfill the great comission of Jesus Christ laid in the Holy Bible, New Testament, Mark 16:15 - Go ye into all the world and preach the gospetl to every creature.<br>We publish the Holy Bible in good faith claiming the right of fair use for non-profit purposes and public benefit.<br>We acknowledge that the author of the Bible is God - His rights are forever protected. The translations [of most versions found on this site] have been done many years ago, therefore in most cases no longer covered by copyrights. In most countries copyrights last for a limited time. In any case, with all due respect, Bible translations should never be copyrighted as that contravenes the desired of the Author - [Freely ye have receive, freely give;  He that spared not his own Son, but delivered him up for us all, how shall he not with him also freely give us all things. ].<br>As for the audio narrations, several have been done or sponsored by wordproject. We claim and grant the right to use narrations of the Bible on good and fair use for non-profit purposes, and we assume the narrators have done the work in fulfilment of the great commission of preaching the Gospel to every creature, therefore are happy to see the fruit of their  labors in that fulfilment. A narrator that narrates the Holy Bible for any other purpose but the one commissioned by the Author Himself, as clearly stipulated in the works [The Holy Bible], could be found  transgressing on the rights of the Author of the works [God Himself].<br>As translators and narrators ourselves, we have never been given any rights over the materials we translated or narrated, and we could never have claimed them. The Holy Bible, the aim thereof is to be copied and multiplied many times over to satisfy the needs of the people for God's Word, should be free of copyrights and its integrity and free distribution [non commercialization by any means] protected by all Christians, Churches and Bible Societies.<br>The above summarizes our stand concerning the translation, and narration of the Holy Bible in any language, respecting always the opinions of others and the law, which varies from country to country, therefore making it impossible to conform through this globalized means.<br>The Lord gave the word: great was the company of those that published it. [Psalms 68:11]
# sample_type:          whole
# comments:             The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.

40001001	Ito ang talaan ng mga ninuno ni Jesu-Cristo na mula sa angkan ni David na mula naman sa lahi ni Abraham .
40001002	Mula kay Abraham hanggang kay Haring David , ang mga ninuno ni Jesus ay sina : Abraham , Isaac , Jacob na ama ni Juda at ng kanyang mga kapatid , Juda , Fares at Zara na mga anak ni Juda kay Tamar , Esrom na anak ni Fares , Aram , Aminadab , Naason , Salmon , Boaz na anak ni Salmon kay Rahab , Obed na anak ni Boaz kay Ruth , at Jesse na ama ni Haring David .
40001003	
40001004	
40001005	
40001006	Mula naman kay Haring David hanggang sa naging bihag ang mga taga-Juda sa Babilonia , ang mga ninuno ni Jesus ay sina : David , Solomon na anak ni Haring David sa dating asawa ni Urias , Rehoboam , Abias , Asa , Jehoshafat , Joram , Ozias , Jotam , Acaz , Ezequias , Manases , Amos , Josias , Jeconias at ang mga kapatid nito .
40001007	
40001008	
40001009	
40001010	
40001011	
40001012	At pagkatapos na sila’y maging bihag sa Babilonia hanggang sa ipanganak si Jesus , ang mga ninuno niya ay sina : Jeconias , Salatiel , Zerubabel , Abiud , Eliakim , Azor , Sadoc , Aquim , Eliud , Eleazar , Matan , Jacob , at si Jose na asawa ni Maria . Si Maria ang ina ni Jesus — ang tinatawag na Cristo .
40001013	
40001014	
40001015	
40001016	
40001017	Samakatuwid , may labing-apat na salinlahi mula kay Abraham hanggang kay David , labing-apat mula kay David hanggang sa pagkabihag ng mga Israelita sa Babilonia at labing-apat din mula sa pagkabihag sa Babilonia hanggang kay Cristo .
40001018	Ito ang naganap nang ipanganak si Jesu-Cristo . Si Maria na kanyang ina at si Jose ay nakatakda nang magpakasal . Ngunit bago sila makasal , nalaman ni Maria na siya’y nagdadalang-tao sa pamamagitan ng kapangyarihan ng Espiritu Santo .
40001019	Subalit dahil isang taong matuwid si Jose na kanyang mapapangasawa , at ayaw nitong malagay sa lubos na kahihiyan si Maria , binalak niyang hiwalayan si Maria nang palihim .
40001020	Ngunit habang pinag-iisipan ito ni Jose , nagpakita sa kanya sa panaginip ang isang anghel ng Panginoon . Sinabi nito sa kanya , “ Jose , anak ni David , huwag kang matakot na pakasalan si Maria , sapagkat ang sanggol na dinadala niya ay mula sa Espiritu Santo .
40001021	Magsisilang siya ng isang batang lalaki at Jesus ang ipapangalan mo sa sanggol sapagkat ililigtas niya ang kanyang bayan sa kanilang mga kasalanan . ”
40001022	Nangyari nga ang lahat ng ito upang matupad ang sinabi ng Panginoon sa pamamagitan ng propeta ,
40001023	“ Tingnan ninyo ; ‘ Maglilihi ang isang birhen at magsisilang ng isang sanggol na lalaki , at tatawagin itong Emmanuel . ’ ”
40001024	Nang magising si Jose , sinunod nga niya ang utos ng anghel ng Panginoon at pinakasalan niya si Maria .
40001025	Ngunit hindi niya sinipingan si Maria hanggang magsilang ito ng isang anak na lalaki . At Jesus nga ang ipinangalan ni Jose sa sanggol .
40002001	Panahon ng paghahari ni Herodes sa Judea nang ipanganak si Jesus sa Bethlehem . Nang siya’y isilang , may mga matatalinong taong mula pa sa silangan ang dumating sa Jerusalem .
40002002	Nagtanung-tanong sila , “ Nasaan ang ipinanganak na hari ng mga Judio ? Nakita namin sa silangan ang kanyang bituin , kaya’t naparito kami upang siya’y sambahin . ”
40002003	Nang mabalitaan ito ni Haring Herodes , siya’y naligalig , gayundin ang buong Jerusalem .
40002004	Kaya’t tinipon niya ang lahat ng mga punong pari at mga tagapagturo ng Kautusan at sila’y tinanong , “ Saan ba isisilang ang Cristo ? ”
40002005	Tumugon sila , “ Sa Bethlehem po , sapagkat ganito po ang isinulat ng propeta :
40002006	‘ At Ikaw , Bethlehem , sa lupain ng Juda , ay hindi pinakahamak sa mga pangunahing bayan ng Juda . Sapagkat sa iyo magmumula ang isang pinuno na mamamahala sa aking bayang Israel . ’ ”
40002007	Nang mabatid ito , palihim na ipinatawag ni Herodes ang mga matatalinong tao at inusisa kung kailan lumitaw ang bituin .
40002008	Pagkatapos , sila ay pinapunta niya sa Bethlehem na ganito ang bilin , “ Hanapin ninyong mabuti ang sanggol . Kapag natagpuan ninyo siya , ipagbigay-alam agad ninyo sa akin upang ako man ay pumunta roon at sumamba rin sa kanya . ”
40002009	Pagkarinig sa bilin ng hari , sila’y nagpatuloy na sa paghahanap ; sila’y pinangunahan ng bituing nakita nila mula sa silangan . Ganoon na lamang ang kanilang kagalakan nang makita nilang tumigil ang bituin sa tapat ng kinaroroonan ng bata .
40002010	
40002011	Pagpasok sa bahay , nakita nila ang bata sa piling ni Maria na kanyang ina . Nagpatirapa sila at sinamba ang bata . Inihandog din nila sa kanya ang mga dala nilang ginto , insenso at mira .
40002012	Nang sila’y papauwi na , nakatanggap sila ng babala sa pamamagitan ng panaginip na huwag nang bumalik kay Herodes , kaya’t nag-iba na sila ng daan pauwi .
40002013	Pagkaalis ng mga matatalinong tao , nagpakita kay Jose sa panaginip ang isang anghel ng Panginoon . Sinabi nito sa kanya , “ Bumangon ka’t dalhin mo agad sa Egipto ang iyong mag-ina . At huwag kayong aalis doon hangga’t hindi ko sinasabi sapagkat hahanapin ni Herodes ang bata upang patayin . ”
40002014	Bumangon nga si Jose at nang gabi ring iyon , dinala niya sa Egipto ang kanyang mag-ina .
40002015	Doon sila nanirahan hanggang sa mamatay si Herodes . Sa gayon , natupad ang sinabi ng Panginoon sa pamamagitan ng propeta : “ Tinawag ko ang aking anak mula sa Egipto . ”
40002016	Galit na galit si Herodes nang malaman niyang nilinlang siya ng mga matatalinong tao . Kaya’t ipinapatay niya ang lahat ng batang lalaki sa Bethlehem at sa palibot nito mula sa gulang na dalawang taon pababa , batay sa panahong sinabi sa kanya ng mga matatalinong tao .
40002017	Sa gayon , natupad ang sinabi ni Propeta Jeremias :
40002018	“ Narinig sa Rama ang isang tinig , tinig ng pananangis at ng malakas na panaghoy . Tinatangisan ni Raquel ang kanyang mga anak . Ayaw niyang paaliw sapagkat patay na sila . ”
40002019	Pagkamatay ni Herodes , nagpakita kay Jose sa panaginip ang isang anghel ng Panginoon habang siya’y nasa Egipto .
40002020	Sinabi sa kanya ng anghel , “ Bumangon ka . Iuwi mo na sa Israel ang iyong mag-ina sapagkat patay na ang mga nagtatangka sa buhay ng bata . ”
40002021	Kaya’t bumangon nga si Jose at iniuwi sa Israel ang kanyang mag-ina .
40002022	Ngunit nang mabalitaan niyang naghahari sa Judea si Arquelao na anak ni Herodes , natakot siyang pumunta roon . At dahil binigyan siya ng babala sa kanyang panaginip , sila ay tumuloy sa Galilea ,
40002023	at doon nanirahan sa bayan ng Nazaret . Sa gayon , natupad ang sinabi ng mga propeta : “ Siya’y tatawaging Nazareno . ”
40003001	Nang mga panahong iyon , dumating si Juan na Tagapagbautismo sa ilang ng Judea at nagsimulang mangaral .
40003002	Ganito ang kanyang sinasabi , “ Magsisi na kayo at talikuran ang inyong mga kasalanan sapagkat malapit nang dumating ang kaharian ng langit ! ”
40003003	Si Juan ang tinutukoy ni Propeta Isaias nang sabihin niya , “ Ito ang pahayag ng isang taong sumisigaw sa ilang : ‘ Ihanda ninyo ang daraanan ng Panginoon , gumawa kayo ng mga tuwid na landas na kanyang lalakaran ! ' "
40003004	Gawa sa balahibo ng kamelyo ang damit ni Juan at sa balat naman ng hayop ang kanyang sinturon . Ang kanya namang pagkain ay balang at pulot-pukyutan .
40003005	Dinayo siya ng mga tao mula sa Jerusalem , sa buong Judea at sa magkabilang panig ng Ilog Jordan .
40003006	Ipinahayag nila ang kanilang mga kasalanan at sila’y binautismuhan niya sa Ilog Jordan .
40003007	Nang makita niyang lumalapit din sa kanya ang maraming Pariseo at mga Saduseo upang magpabautismo , sinabi niya sa kanila , “ Lahi ng mga ulupong ! Akala ba ninyo’y makakatakas kayo sa parusa ng Diyos ?
40003008	Patunayan muna ninyo sa inyong mga buhay na kayo’y talagang nagsisisi na ,
40003009	at huwag ninyong akalain na makakaiwas kayo sa parusa ng Diyos dahil sinasabi ninyong ama ninyo si Abraham . Sinasabi ko sa inyo na kahit sa mga batong ito ay makakalikha ang Diyos ng tunay na mga anak ni Abraham .
40003010	Ngayon pa lamang ay nakahanda na ang palakol sa ugat ng mga punongkahoy ; ang bawat punong hindi mabuti ang bunga ay puputulin at itatapon sa apoy .
40003011	“ Binabautismuhan ko kayo sa tubig bilang tanda ng inyong pagsisisi at pagtalikod sa kasalanan . Ngunit ang darating na kasunod ko ang siyang magbabautismo sa inyo sa Espiritu Santo at sa apoy . Higit siyang makapangyarihan kaysa akin ; ni hindi man lamang ako karapat-dapat magdala ng kanyang sandalyas .
40003012	Hawak na niya ang kanyang kalaykay upang alisin ang dayami . Titipunin niya sa kamalig ang trigo ngunit ang ipa ay susunugin sa apoy na di mamamatay kailanman . ”
40003013	Dumating si Jesus sa Ilog Jordan mula sa Galilea upang magpabautismo kay Juan .
40003014	Ngunit tumututol si Juan at patuloy na sinabi , “ Ako po ang dapat magpabautismo sa inyo ! Bakit kayo nagpapabautismo sa akin ? ”
40003015	Subalit sumagot si Jesus , “ Hayaan mong ito ang mangyari ngayon , sapagkat ito ang nararapat nating gawin upang matupad ang kalooban ng Diyos . ” Kaya’t pumayag din si Juan .
40003016	Nang siya’y mabautismuhan , umahon si Jesus sa tubig . Biglang nabuksan ang langit at nakita ni Jesus ang Espiritu ng Diyos na bumababang parang isang kalapati at dumapo sa kanya .
40003017	At isang tinig mula sa langit ang nagsabi , “ Ito ang minamahal kong Anak na lubos kong kinalulugdan ! ”
40004001	Pagkatapos , si Jesus ay dinala ng Espiritu sa ilang upang tuksuhin ng diyablo .
40004002	Siya’y nag-ayuno sa loob ng apatnapung araw at apatnapung gabi kaya’t siya’y nagutom .
40004003	Dumating ang diyablo at sinabi sa kanya , “ Kung ikaw ang Anak ng Diyos , gawin mo ngang tinapay ang mga batong ito . ”
40004004	Ngunit sumagot si Jesus , “ Nasusulat , ‘ Ang tao’y hindi lamang sa tinapay nabubuhay , kundi sa bawat salitang nagmumula sa bibig ng Diyos . ' "
40004005	Pagkatapos , dinala siya ng diyablo sa Jerusalem , ang banal na lunsod , at pinatayo sa taluktok ng Templo .
40004006	Sinabi nito sa kanya , “ Kung ikaw ang Anak ng Diyos , magpatihulog ka , sapagkat nasusulat , ‘ Sa kanyang mga anghel , ika’y itatagubilin , at sa kanilang mga kamay , ika’y aalalayan , nang sa mga bato , paa mo’y hindi masasaktan . ' "
40004007	Ngunit sumagot si Jesus , “ Nasusulat din naman , ‘ Huwag mong susubukin ang Panginoon mong Diyos . ' "
40004008	Pagkatapos , dinala naman siya ng diyablo sa isang napakataas na bundok at ipinakita sa kanya ang lahat ng kaharian sa daigdig at ang kapangyarihan ng mga ito .
40004009	Sinabi ng diyablo sa kanya , “ Ibibigay ko sa iyo ang lahat ng ito kung magpapatirapa ka at sasamba sa akin . ”
40004010	Kaya’t sumagot si Jesus , “ Lumayas ka Satanas ! Sapagkat nasusulat , ‘ Ang Panginoon mong Diyos ang dapat mong sasambahin . At siya lamang ang dapat mong paglilingkuran . ' "
40004011	Pagkatapos , iniwan na siya ng diyablo . Dumating naman ang mga anghel at siya’y pinaglingkuran nila .
40004012	Nang mabalitaan ni Jesus na ibinilanggo si Juan , bumalik siya sa Galilea .
40004013	Ngunit hindi na siya sa Nazaret nanirahan , kundi sa bayan ng Capernaum na nasa baybayin ng Lawa ng Galilea na sakop ng Zebulun at Neftali .
40004014	Sa gayon , natupad ang sinabi ni Propeta Isaias ,
40004015	“ Lupain ng Zebulun at lupain ng Neftali , daanang papunta sa lawa , sa ibayo ng Jordan , sa Galilea ng mga Hentil !
40004016	Ang mga taong nasa kadiliman ay nakakita ng maningning na ilaw ! Sa mga nakatira sa lilim ng kamatayan ay sumikat ang liwanag . ”
40004017	Magmula noon ay nangaral na si Jesus . Itinuturo niyang , “ Magsisi na kayo at talikuran ang inyong mga kasalanan sapagkat malapit nang dumating ang kaharian ng langit . ”
40004018	Minsan , naglalakad si Jesus sa tabi ng Lawa ng Galilea . Nakita niyang naghahagis ng lambat sa lawa ang dalawang mangingisda , si Simon na tinatawag ding Pedro , at ang kapatid niyang si Andres .
40004019	Sinabi ni Jesus sa kanila , “ Sumunod kayo sa akin at gagawin ko kayong mga mangingisda ng mga tao . ”
40004020	Noon di’y iniwan nila ang kanilang mga lambat at sumunod kay Jesus .
40004021	Nagpatuloy siya ng paglalakad at nakita rin niya ang magkapatid na Santiago at Juan na mga anak ni Zebedeo . Sila’y nasa bangka kasama ng kanilang ama , at nag-aayos ng lambat . Tinawag din sila ni Jesus .
40004022	Agad nilang iniwan ang bangka at ang kanilang ama , at sumunod kay Jesus .
40004023	Nilibot ni Jesus ang buong Galilea . Nagtuturo siya sa mga sinagoga at ipinapangaral ang Magandang Balita tungkol sa paghahari ng Diyos . Pinapagaling din niya ang lahat ng mga taong may sakit at karamdaman .
40004024	Ang balita tungkol sa kanya ay kumalat sa buong Siria kaya’t dinadala sa kanya ang lahat ng maysakit at mga nahihirapan dahil sa iba’t ibang karamdaman , mga sinasapian ng mga demonyo , mga may epilepsya at mga paralitiko . Silang lahat ay kanyang pinagaling .
40004025	Dahil dito , sinusundan siya ng napakaraming tao buhat sa Galilea , sa Decapolis , Jerusalem , Judea , at maging sa ibayo ng Jordan .
40005001	Nang makita ni Jesus ang napakaraming tao , umakyat siya sa bundok . Pagkaupo niya lumapit ang kanyang mga alagad
40005002	at sila’y tinuruan niya .
40005003	“ Mapalad ang mga taong walang inaasahan kundi ang Diyos , sapagkat mapapabilang sila sa kaharian ng langit .
40005004	“ Mapalad ang mga nagdadalamhati , sapagkat aaliwin sila ng Diyos .
40005005	“ Mapalad ang mga mapagpakumbabá , sapagkat mamanahin nila ang daigdig .
40005006	“ Mapalad ang mga nagugutom at nauuhaw sa katuwiran , sapagkat sila’y bubusugin .
40005007	“ Mapalad ang mga mahabagin , sapagkat kahahabagan sila ng Diyos .
40005008	“ Mapalad ang mga may malinis na puso , sapagkat makikita nila ang Diyos .
40005009	“ Mapalad ang mga gumagawa ng paraan para sa kapayapaan , sapagkat sila’y ituturing na mga anak ng Diyos .
40005010	“ Mapalad ang mga inuusig nang dahil sa kanilang pagsunod sa kalooban ng Diyos , sapagkat mapapabilang sila sa kaharian ng langit .
40005011	“ Mapalad ang mga nilalait at inuusig ng mga tao , at pinaparatangan ng lahat ng uri ng kasamaan na pawang kasinungalingan nang dahil sa akin .
40005012	Magsaya kayo at magalak sapagkat malaki ang inyong gantimpala sa langit . Gayundin ang ginawa ng mga tao sa mga propetang nauna sa inyo . ”
40005013	“ Kayo ang asin ng sangkatauhan . Ngunit kung ang asin ay mawalan na ng alat , paano pa ito mapapaalat muli ? Hindi ba wala na itong kabuluhan kundi ang itapon at tapakan ng mga tao ?
40005014	“ Kayo ang ilaw ng sanlibutan . Ang isang lunsod na nakatayo sa ibabaw ng burol ay hindi maitatago .
40005015	Wala din namang taong nagsisindi ng ilaw at pagkatapos ay inilalagay iyon sa ilalim ng malaking takalan . Sa halip , inilalagay iyon sa talagang patungan upang matanglawan ang lahat ng nasa bahay .
40005016	Gayundin naman , dapat ninyong paliwanagin ang inyong ilaw sa harap ng mga tao upang makita nila ang inyong mabubuting gawa at papurihan ang inyong Ama na nasa langit . ”
40005017	“ Huwag ninyong akalaing naparito ako upang ipawalang-bisa ang Kautusan at ang mga Propeta . Naparito ako hindi upang ipawalang-bisa ang mga iyon kundi upang tuparin .
40005018	Tandaan ninyo : maglalaho ang langit at ang lupa , ngunit ni isang tuldok o kudlit man ng Kautusan ay di mawawalan ng bisa hangga’t hindi natutupad ang lahat .
40005019	Kaya’t sinumang magpawalang-bisa sa kaliit-liitang bahagi nito , at magturo nang gayon sa mga tao , ay magiging pinakamababa sa kaharian ng langit . Ngunit ang sumusunod sa Kautusan at nagtuturo sa mga tao na tuparin iyon ay magiging dakila sa kaharian ng langit .
40005020	Sinasabi ko sa inyo , kung ang pagsunod ninyo sa kalooban ng Diyos ay tulad lamang ng pagsunod ng mga tagapagturo ng Kautusan at mga Pariseo , hinding-hindi kayo makakapasok sa kaharian ng langit . ”
40005021	“ Narinig ninyo na iniutos ng Diyos sa inyong mga ninuno , ‘ Huwag kang papatay ; ang sinumang pumatay ay mananagot sa hukuman . ’
40005022	Ngunit sinasabi ko naman sa inyo , ang sinumang napopoot sa kanyang kapatid ay mananagot sa hukuman , ang humahamak sa kanyang kapatid ay mananagot sa Sanedrin , at sinumang magsabi sa kanyang kapatid , ‘ Ulol ka ! ’ ay nanganganib na maparusahan sa apoy ng impiyerno .
40005023	Kaya’t kung mag-aalay ka ng handog sa dambana para sa Diyos at naalala mong may sama ng loob sa iyo ang iyong kapatid ,
40005024	iwan mo muna ang iyong handog sa harap ng dambana at makipagkasundo ka sa kanya . Pagkatapos , magbalik ka at maghandog sa Diyos .
40005025	“ Kung may ibig magsakdal sa iyo , makipag-ayos ka agad sa kanya bago makarating sa hukuman ang inyong kaso . Kung hindi ay dadalhin ka niya sa hukom , at ibibigay ka nito sa tanod , at ikukulong ka naman sa bilangguan .
40005026	Tandaan mo : hindi ka makakalabas doon hangga’t hindi mo nababayaran ang kahuli-hulihang piso na dapat mong bayaran . ”
40005027	“ Narinig ninyong sinabi , ‘ Huwag kang mangangalunya . ’
40005028	Ngunit sinasabi ko sa inyo , ang sinumang tumingin sa isang babae nang may mahalay na pagnanasa ay nangangalunya na sa babaing iyon sa kanyang puso .
40005029	Kung ang kanang mata mo ay nagiging sanhi ng iyong pagkakasala , dukitin mo ito at itapon ! Mabuti pang mawalan ka ng isang bahagi ng iyong katawan kaysa ang buo mong katawan ang itapon sa impiyerno .
40005030	Kung ang iyong kanang kamay naman ay nagiging sanhi ng iyong pagkakasala , putulin mo ito at itapon ! Mabuti pang mawalan ka ng isang bahagi ng iyong katawan kaysa ang buo mong katawan ang itapon sa impiyerno . ”
40005031	“ Sinabi rin naman , ‘ Kapag pinalayas at hiniwalayan ng isang lalaki ang kanyang asawa , ito’y dapat niyang bigyan ng kasulatan ng paghihiwalay . ’
40005032	Ngunit sinasabi ko sa inyo , kapag pinalayas at hiniwalayan ng isang lalaki ang kanyang asawa , maliban kung ito ay nangangalunya , hindi tapat sa kanilang sumpaan bilang mag-asawa . itinutulak niya ang kanyang asawa sa kasalanang pangangalunya , at sinumang makipag-asawa sa babaing pinalayas at hiniwalayan ay nagkakasala rin ng pangangalunya . ”
40005033	“ Narinig din ninyong iniutos ng Diyos sa inyong mga ninuno , ‘ Huwag kang susumpa nang walang katotohanan ; sa halip , tuparin mo ang iyong sinumpaang panata sa Panginoon . ’
40005034	Ngunit sinasabi ko sa inyo , huwag na kayong manunumpa kapag kayo’y nangangako . Huwag ninyong sasabihing , ‘ Saksi ko ang langit , ’ sapagkat ito’y trono ng Diyos ;
40005035	o kaya’y , ‘ Saksi ko ang lupa , ’ sapagkat ito’y kanyang tuntungan . Huwag din ninyong sasabihing , ‘ Saksi ko ang Jerusalem , ’ sapagkat ito’y lunsod ng dakilang Hari .
40005036	Huwag mo ring ipanumpa ang iyong ulo , sapagkat ni isang buhok sa iyong ulo ay hindi mo kayang paputiin o paitimin .
40005037	Sabihin mo na lang na ‘ Oo ’ kung oo at ‘ Hindi ’ kung hindi , sapagkat ang anumang sumpang idaragdag dito ay buhat na sa Masama . ”
40005038	“ Narinig ninyong sinabi , ‘ Mata sa mata at ngipin sa ngipin . ’
40005039	Ngunit sinasabi ko sa inyo , huwag ninyong paghihigantihan ang masamang tao . Kung sinampal ka sa kanang pisngi , iharap mo rin sa kanya ang kaliwa .
40005040	Kung isakdal ka ninuman upang makuha ang iyong damit panloob , ibigay mo ito sa kanya pati ang iyong damit na pangbalabal .
40005041	Kung pilitin ka ng manlulupig na pasanin ang kanyang dala ng isang milya , pasanin mo iyon ng dalawang milya .
40005042	Bigyan mo ang nanghihingi sa iyo at huwag mong tanggihan ang nanghihiram sa iyo . ”
40005043	“ Narinig ninyong sinabi , ‘ Ibigin mo ang iyong kapwa at kamuhian mo ang iyong kaaway . ’
40005044	Ngunit ito naman ang sinasabi ko , ibigin ninyo ang inyong mga kaaway at ipanalangin ninyo ang mga umuusig sa inyo ,
40005045	upang kayo’y maging tunay na mga anak ng inyong Ama na nasa langit . Sapagkat pinasisikat niya ang araw sa mabubuti gayon din sa masasama , at nagpapaulan siya sa mga matuwid at sa mga di-matuwid .
40005046	“ Kung ang mga nagmamahal sa inyo ang siya lamang ninyong mamahalin , anong gantimpala ang inyong maaasahan ? Hindi ba’t ginagawa rin iyan ng mga maniningil ng buwis ?
40005047	At kung ang mga kapatid lamang ninyo ang inyong binabati , ano ang ginagawa ninyong higit kaysa iba ? Hindi ba’t ginagawa rin iyan ng mga Hentil ?
40005048	Kaya maging ganap kayo , gaya ng inyong Ama na nasa langit . ”
40006001	“ Pag-ingatan ninyong hindi pakitang-tao lamang ang paggawa ninyo ng mabuti . Kapag ganyan ang ginawa ninyo , wala kayong matatamong gantimpala buhat sa inyong Ama na nasa langit .
40006002	“ Kaya nga , kapag naglilimos ka , huwag mo nang ipag-ingay pa gaya ng ginagawa ng mga mapagkunwari . Naglilimos sila sa mga sinagoga at sa mga lansangan upang sila’y mapuri ng mga tao . Tandaan ninyo : tinanggap na nila ang kanilang gantimpala .
40006003	Sa halip , kapag naglilimos ka , huwag mo nang ipaalam ito sa pinakamatalik mong kaibigan .
40006004	Gawin mong lihim ang iyong paglilimos at ang iyong Ama na nakakakita ng kabutihang ginagawa mo nang lihim ang siyang magbibigay ng gantimpala sa iyo . ”
40006005	“ Kapag nananalangin kayo , huwag kayong tumulad sa mga mapagkunwari . Mahilig silang manalanging nakatayo sa mga sinagoga at sa mga kanto upang makita ng mga tao . Tandaan ninyo : tinanggap na nila ang kanilang gantimpala .
40006006	Ngunit kapag mananalangin ka , pumasok ka sa iyong silid at isara mo ang pinto . Saka ka manalangin sa iyong Ama na hindi mo nakikita , at ang iyong Ama na nakakakita ng ginagawa mo sa lihim ang siyang magbibigay sa iyo ng gantimpala .
40006007	“ Sa pananalangin ninyo’y huwag kayong gagamit ng maraming salitang walang kabuluhan , gaya ng ginagawa ng mga Hentil . Ang akala nila’y papakinggan sila ng Diyos dahil sa haba ng kanilang sinasabi .
40006008	Huwag ninyo silang tutularan . Alam na ng inyong Ama na nasa langit ang inyong kailangan bago pa ninyo ito hingin sa kanya .
40006009	Ganito kayo mananalangin , ‘ Ama naming nasa langit , sambahin nawa ang iyong pangalan .
40006010	Nawa’y maghari ka sa amin . Sundin nawa ang iyong kalooban dito sa lupa tulad ng sa langit .
40006011	Bigyan mo kami ngayon ng aming pagkain sa araw-araw ; kakainin para bukas .
40006012	at patawarin mo kami sa aming mga kasalanan , tulad ng pagpapatawad namin sa mga nagkakasala sa amin .
40006013	At huwag mo kaming hayaang matukso , kundi iligtas mo kami sa Masama ! ’
40006014	“ Sapagkat kung pinapatawad ninyo ang mga nagkakasala sa inyo , patatawarin din kayo ng inyong Ama na nasa langit .
40006015	Ngunit kung hindi ninyo pinapatawad ang iba , sa kanilang mga kasalanan . hindi rin naman patatawarin ng inyong Ama ang inyong mga kasalanan . ”
40006016	“ Kapag kayo’y nag-aayuno , huwag kayong magmukhang malungkot tulad ng mga mapagkunwari . Hindi sila nag-aayos ng sarili upang mapansin ng mga tao na sila’y nag-aayuno . Tandaan ninyo : tinanggap na nila ang kanilang gantimpala .
40006017	Sa halip , kapag nag-aayuno ka , maghilamos ka , lagyan mo ng langis at ayusin mo ang iyong buhok
40006018	upang huwag mapansin ng mga tao na ikaw ay nag-aayuno . Ang iyong Ama na hindi mo nakikita ang tanging makakaalam nito . Siya , na nakakakita ng ginagawa mo nang lihim , ang siyang magbibigay ng gantimpala sa iyo . ”
40006019	“ Huwag kayong mag-impok ng mga kayamanan dito sa lupa ; dito’y may naninirang insekto at kalawang , at may nakakapasok na magnanakaw .
40006020	Sa halip , mag-impok kayo ng kayamanan sa langit ; doo’y walang naninirang insekto at kalawang , at walang nakakapasok na magnanakaw .
40006021	Sapagkat kung saan naroroon ang iyong kayamanan , naroroon din ang iyong puso . ”
40006022	“ Ang mata ang ilaw ng katawan . Kung malinaw ang iyong paningin , maliliwanagan ang iyong buong katawan .
40006023	Ngunit kung malabo ang iyong paningin , mapupuno ng kadiliman ang iyong buong katawan . At kung ang liwanag mo’y madilim , ikaw nga ay tunay na nasa kadiliman . ”
40006024	“ Walang aliping makakapaglingkod nang sabay sa dalawang panginoon , sapagkat kapopootan niya ang isa at iibigin ang ikalawa , paglilingkuran nang tapat ang isa at hahamakin ang ikalawa . Hindi kayo maaaring maglingkod nang sabay sa Diyos at sa kayamanan .
40006025	“ Kaya’t sinasabi ko sa inyo , huwag kayong mabalisa tungkol sa inyong kakainin at sa inyong iinumin upang kayo’y mabuhay o kaya’y tungkol sa susuutin ng inyong katawan . Hindi ba’t ang buhay ay higit na mahalaga kaysa pagkain at ang katawan kaysa damit ?
40006026	Masdan ninyo ang mga ibon . Hindi sila nagtatanim ni umaani man o kaya’y nagtitipon sa kamalig , ngunit pinapakain sila ng inyong Ama na nasa langit . Hindi ba’t higit kayong mahalaga kaysa mga ibon ?
40006027	Sino sa inyo ang makakapagpahaba ng kanyang buhay nang kahit isang oras sa pamamagitan ng kanyang pagkabalisa ?
40006028	“ At bakit kayo nababalisa tungkol sa pananamit ? Isipin ninyo kung paano tumutubo ang mga bulaklak sa parang ; hindi sila nagtatrabaho ni gumagawa ng damit .
40006029	Ngunit sinasabi ko sa inyo , kahit si Solomon na napakayaman ay hindi nakapagdamit ng singganda ng isa sa mga bulaklak na ito .
40006030	Kung dinaramtan ng Diyos ang damo sa parang , na buháy ngayon , at kinabukasan ay iginagatong sa kalan , kayo pa kaya ? Kay liit ng inyong pananampalataya sa kanya !
40006031	“ Kaya’t huwag kayong mag-alalang baka kayo kapusin sa pagkain , inumin o damit .
40006032	Hindi ba’t ang mga Hentil ang nababahala tungkol sa mga bagay na iyan ? Alam na ng inyong Ama na nasa langit na kailangan ninyo ang lahat ng iyan .
40006033	Ngunit higit sa lahat ay pagsikapan ninyo na kayo’y pagharian ng Diyos ng Diyos . at mamuhay nang ayon sa kanyang kalooban , at ibibigay niya sa inyo ang lahat ng inyong pangangailangan .
40006034	“ Kaya nga , huwag ninyong ikabalisa ang para sa araw ng bukas ; dahil ang bukas ang bahala sa sarili nito . Sapat na ang inyong mga suliranin sa bawat araw . ”
40007001	“ Huwag kayong humatol , nang kayo’y di hatulan .
40007002	Sapagkat hahatulan kayo ng Diyos ayon sa paghatol ninyo sa iba , at susukatin kayo ayon sa panukat na ginagamit ninyo sa iba .
40007003	Bakit mo pinapansin ang puwing sa mata ng iyong kapatid ngunit hindi mo pinapansin ang trosong nasa iyong mata ?
40007004	Paano mong masasabi sa iyong kapatid , ‘ Halika’t aalisin ko ang puwing mo , ’ gayong troso ang nasa mata mo ?
40007005	Mapagkunwari ! Alisin mo muna ang trosong nasa iyong mata at sa gayon , makakakita kang mabuti at maaalis mo ang puwing ng iyong kapatid .
40007006	“ Huwag ninyong ibigay sa mga aso ang bagay na banal , baka pagkatapos ay kayo pa ang balingan at sakmalin nila . Huwag ninyong ihagis sa baboy ang inyong mga perlas sapagkat yuyurakan lamang nila ang mga iyon . ”
40007007	“ Humingi kayo at kayo’y bibigyan ; humanap kayo at kayo’y makakatagpo ; kumatok kayo at kayo’y pagbubuksan .
40007008	Sapagkat ang bawat humihingi ay tatanggap ; ang bawat humahanap ay makakatagpo ; at ang bawat kumakatok ay pagbubuksan .
40007009	Bibigyan ba ninyo ng bato ang inyong anak kapag siya’y humihingi ng tinapay ?
40007010	Bibigyan ba ninyo siya ng ahas kapag siya’y humihingi ng isda ?
40007011	Kung kayong masasama ay marunong magbigay ng mabubuting bagay sa inyong mga anak , gaano pa kaya ang inyong Ama na nasa langit ? Bibigyan niya ng mabubuting bagay ang sinumang humihingi sa kanya !
40007012	“ Gawin ninyo sa inyong kapwa ang nais ninyong gawin nila sa inyo . Ito ang buod ng Kautusan at ng mga isinulat ng mga propeta . ”
40007013	“ Pumasok kayo sa makipot na pintuan . Sapagkat maluwang ang pintuan at malapad ang daang papunta sa kapahamakan , at ito ang dinaraanan ng marami .
40007014	Ngunit makipot ang pintuan at makitid ang daang papunta sa buhay , at kakaunti ang nagdaraan doon . ”
40007015	“ Mag-ingat kayo sa mga hindi tunay na propeta . Lumalapit sila sa inyo na parang tupa , ngunit ang totoo’y mababangis na asong-gubat .
40007016	Makikilala ninyo sila sa kanilang mga gawa . Mapipitas ba ang ubas sa puno ng dawag , o ang igos sa matitinik na halaman ?
40007017	Mabuti ang bunga ng mabuting puno , subalit masama ang bunga ng masamang puno .
40007018	Hindi maaaring mamunga ng masama ang mabuting puno at hindi maaaring mamunga ng mabuti ang masamang puno .
40007019	Ang bawat punong hindi mabuti ang bunga ay puputulin at itatapon sa apoy .
40007020	Kaya’t makikilala ninyo ang mga hindi tunay na propeta ayon sa kanilang mga gawa . ”
40007021	“ Hindi lahat ng tumatawag sa akin , ‘ Panginoon , Panginoon , ’ ay papasok sa kaharian ng langit , kundi ang mga tao lamang na sumusunod sa kalooban ng aking Ama na nasa langit .
40007022	Sa Araw ng Paghuhukom marami ang magsasabi sa akin , ‘ Panginoon , hindi po ba kami ay nagpahayag ng mensahe mula sa Diyos , nagpalayas ng mga demonyo at gumawa ng mga himala sa iyong pangalan ? ’
40007023	Ngunit sasabihin ko sa kanila , ‘ Hindi ko kayo nakikilala . Lumayo kayo sa akin , kayong mga gumagawa ng kasamaan . ' "
40007024	“ Kaya’t ang bawat nakikinig at nagsasagawa ng mga salita kong ito ay maitutulad sa isang taong matalino na nagtayo ng kanyang bahay na ang pundasyon ay bato .
40007025	Umulan nang malakas , bumaha , at binayo ng malakas na hangin ang bahay na iyon , ngunit hindi nagiba sapagkat nakatayo iyon sa bato .
40007026	Ang bawat nakikinig ng aking salita ngunit hindi naman nagsasagawa ng mga aral na ito ay maitutulad naman sa isang taong hangal na nagtayo ng kanyang bahay sa may buhanginan .
40007027	Umulan nang malakas , bumaha at binayo ng malakas na hangin ang bahay . Ito ay bumagsak at lubusang nawasak . ”
40007028	Namangha kay Jesus ang mga tao nang kanilang marinig ang mga katuruang ito
40007029	sapagkat nagturo siya nang may kapangyarihan , hindi tulad ng mga tagapagturo ng Kautusan .
40008001	Nang makababa si Jesus mula sa bundok , sinundan siya ng napakaraming tao .
40008002	Lumapit sa kanya ang isang taong may ketong , lumuhod sa harapan niya , at sinabi , “ Panginoon , kung nais po ninyo , ako’y inyong mapapagaling at magagawang malinis . ”
40008003	Hinawakan siya ni Jesus at sinabi , “ Oo , nais kong gumaling ka at maging malinis . ” At gumaling at luminis nga agad ang ketongin .
40008004	Pagkatapos , sinabi sa kanya ni Jesus , “ Huwag mong sasabihin ito kaninuman . Sa halip , pumunta ka at magpasuri sa pari . Pagkatapos , mag-alay ka ng handog na iniuutos ni Moises bilang patunay sa mga tao na ikaw nga’y magaling at malinis na . ”
40008005	Pagpasok ni Jesus sa Capernaum , lumapit sa kanya ang isang opisyal ng hukbong Romano at nakiusap ,
40008006	“ Ginoo , ang katulong ko po ay naparalisado . Siya po’y nakaratay sa bahay at lubhang nahihirapan . ”
40008007	Sinabi ni Jesus , “ Pupuntahan ko siya at pagagalingin . ”
40008008	Ngunit sumagot sa kanya ang opisyal , “ Ginoo , hindi po ako karapat-dapat na puntahan pa ninyo sa aking bahay . Sabihin lamang po ninyo at gagaling na ang aking katulong .
40008009	Ako’y nasa ilalim ng mga nakakataas na pinuno at may nasasakupan ding mga kawal . Kapag inutusan ko ang isa , ‘ Pumunta ka roon ! ’ siya’y pumupunta ; at ang isa naman , ‘ Halika ! ’ siya’y lumalapit . Kapag sinabi ko sa aking alipin , ‘ Gawin mo ito ! ’ ginagawa nga niya iyon . ”
40008010	Namangha si Jesus nang marinig ito at sinabi niya sa mga taong sumusunod sa kanya , “ Tandaan ninyo : hindi pa ako nakakita ng ganito kalaking pananampalataya sa buong Israel .
40008011	Tandaan ninyo : marami ang darating buhat sa silangan at sa kanluran at dudulog sa hapag na kasalo nina Abraham , Isaac at Jacob sa kaharian ng langit .
40008012	Ngunit ang mga taong dapat sana’y kasama sa kaharian ay itatapon sa kadiliman ; mananangis sila doon at magngangalit ang kanilang mga ngipin . ”
40008013	At sinabi ni Jesus sa opisyal , “ Umuwi ka na ; mangyayari ang hinihiling mo ayon sa iyong pananampalataya . ” Sa oras ding iyon ay gumaling ang katulong ng kapitan .
40008014	Pumunta si Jesus sa bahay ni Pedro at nakita niya roon ang biyenan nito na nakaratay at nilalagnat .
40008015	Hinawakan ni Jesus ang kamay ng babae at ito’y gumaling agad , bumangon at nagsimulang maglingkod sa kanya .
40008016	Nang gabing iyon , dinala kay Jesus ang maraming sinasapian ng mga demonyo . Sa isang salita lamang ay pinalayas niya ang masasamang espiritu at pinagaling ang lahat ng may karamdaman .
40008017	Sa gayon , natupad ang sinabi ni Propeta Isaias , “ Inalis niya ang ating mga kahinaan , pinagaling ang ating mga karamdaman . ”
40008018	Nang makita ni Jesus ang mga tao ang napakaraming tao . sa kanyang paligid , iniutos niya sa mga alagad na maghandang tumawid sa kabilang ibayo .
40008019	Lumapit sa kanya ang isang tagapagturo ng Kautusan at sinabi , “ Guro , sasama po ako sa inyo saanman kayo pupunta . ”
40008020	Ngunit sumagot si Jesus , “ May mga lungga ang mga asong-gubat at may mga pugad ang mga ibon , ngunit wala man lamang matulugan o mapagpahingahan ang Anak ng Tao . ”
40008021	Isa naman sa mga alagad sa kanyang mga alagad . ay nagsabi sa kanya , “ Panginoon , maaari po bang umuwi muna ako upang ipalibing ko ang aking ama ? ”
40008022	Ngunit sinabi sa kanya ni Jesus , “ Maglingkod ka sa akin at ipaubaya mo sa mga patay ang paglilibing ng kanilang mga patay . ”
40008023	Sumakay si Jesus sa bangka , kasama ng kanyang mga alagad .
40008024	Habang sila’y naglalayag sa lawa , si Jesus ay natutulog . Biglang bumugso ang isang malakas na unos at halos matabunan ng mga alon ang bangka .
40008025	Dahil sa labis na takot , si Jesus ay nilapitan at ginising ng mga alagad . “ Panginoon , tulungan ninyo kami ! Lulubog tayo ! ” sabi nila .
40008026	Ngunit sinabi niya sa kanila , “ Bakit kayo natatakot ? Napakaliit naman ng inyong pananampalataya ! ” Bumangon siya , pinatigil ang hangin at ang mga alon , at bumuti ang panahon .
40008027	Namangha silang lahat at sinabi , “ Ano kayang uri ng tao ito ? Maging ang hangin at ang lawa ay sumusunod sa kanya ! ”
40008028	Nang dumating si Jesus sa kabilang ibayo , sa lupain ng mga Gadareno , sinalubong siya ng dalawang lalaking sinasapian ng mga demonyo . Sila ay nakatira sa libingan . Napakababangis nila kaya’t walang sinuman ang dumaraan doon .
40008029	Biglang nagsisigaw ang dalawang lalaki , “ Ano ang pakialam mo sa amin , Anak ng Diyos ? Naparito ka ba upang pahirapan kami kahit hindi pa panahon ? ”
40008030	Sa di-kalayuan ay may malaking kawan ng mga baboy na nagsisikain .
40008031	Nakiusap sa kanya ang mga demonyo , “ Kung palalayasin mo kami , hayaan mong pumasok kami sa mga baboy na iyon . ”
40008032	Sinabi ni Jesus , “ Sige , lumayas kayo . ” Lumabas nga sila sa dalawang lalaki at pumasok sa mga baboy . Ang buong kawan ay biglang sumibad ng takbo papunta sa bangin , nahulog sa lawa at nalunod .
40008033	Nagtakbuhan papuntang bayan ang mga tagapag-alaga ng mga baboy . Pagdating doon , ipinamalita nila ang buong pangyayari , pati ang naganap sa mga lalaking sinasapian ng demonyo .
40008034	Kaya’t lumabas ang buong bayan upang salubungin si Jesus . Pagkakita sa kanya , ipinakiusap nilang lisanin niya ang kanilang lupain .
40009001	Sumakay si Jesus sa bangka , tumawid sa kabilang ibayo at tumuloy sa sarili niyang bayan .
40009002	Pagdating doon , dinala sa kanya ng ilang tao ang isang paralitikong nakaratay sa higaan . Nang makita ni Jesus ang kanilang pananampalataya , sinabi niya sa paralitiko , “ Anak , lakasan mo ang iyong loob ! Pinapatawad ka na sa iyong mga kasalanan . ”
40009003	May ilang tagapagturo ng Kautusan na naroon at sinabi nila sa kanilang sarili , “ Nilalapastangan niya ang Diyos . ”
40009004	Alam ni Jesus ang kanilang iniisip kaya’t sinabi niya , “ Bakit kayo nag-iisip nang ganyan ?
40009005	Ano ba ang mas madali , ang sabihing , ‘ pinapatawad na ang iyong mga kasalanan , ’ o ang sabihing , ‘ tumayo ka at lumakad ? ’
40009006	Ngunit upang malaman ninyo na ang Anak ng Tao ay may kapangyarihang magpatawad ng mga kasalanan dito sa lupa … ” sinabi niya sa paralitiko , “ Tumayo ka , buhatin mo ang iyong higaan , at umuwi ka na ! ”
40009007	Tumayo nga ang lalaki at umuwi .
40009008	Nang makita ito ng mga tao , sila’y natakot at nagpuri sa Diyos na nagbigay ng ganitong kapangyarihan sa mga tao .
40009009	Pag-alis ni Jesus doon , nakita niya si Mateo na nakaupo sa paningilan ng buwis . Sinabi ni Jesus sa kanya , “ Sumunod ka at maglingkod sa akin . ” Tumayo nga si Mateo at sumunod sa kanya .
40009010	Nang si Jesus at ang kanyang mga alagad ay nasa bahay ni Mateo , dumating ang maraming maniningil ng buwis at mga makasalanan . Sila’y magkakasalong kumain .
40009011	Nang makita ito ng mga Pariseo , tinanong nila ang kanyang mga alagad , “ Bakit sumasalo ang inyong guro sa mga maniningil ng buwis at sa mga makasalanan ? ”
40009012	Narinig sila ni Jesus at siya ang sumagot , “ Hindi nangangailangan ng manggagamot ang walang sakit kundi ang maysakit .
40009013	Humayo kayo at unawain ang kahulugan nito : ‘ Habag ang nais ko at hindi ang inyong handog . ’ Sapagkat naparito ako upang tawagin ang mga makasalanan , hindi ang mga matuwid . ”
40009014	Lumapit kay Jesus ang mga alagad ni Juan na Tagapagbautismo , at siya’y tinanong , “ Kami po ay madalas mag-ayuno , gayundin ang mga Pariseo , ngunit bakit hindi po nag-aayuno ang inyong mga alagad ? ”
40009015	Sumagot siya , “ Dapat bang malungkot ang mga panauhin sa kasalan habang kasama pa nila ang lalaking ikinasal ? Kapag wala na ito , saka pa lamang sila mag-aayuno .
40009016	“ Walang nagtatagpi ng bagong tela sa isang lumang kasuotan . Sapagkat kapag umurong ang bagong tela , mababatak nito ang tinagpian at lalong lalaki ang punit .
40009017	Wala ring nagsasalin ng bagong alak sa lumang sisidlang-balat . Kapag ganoon ang ginawa , puputok ang balat , matatapon ang alak , at mawawasak ang sisidlan . Sa halip , isinasalin ang bagong alak sa bagong sisidlang-balat ; at sa gayon , kapwa ito nagtatagal . ”
40009018	Habang sinasabi ni Jesus ang mga bagay na ito , may dumating namang isang pinuno ng mga Judio . Lumuhod ito sa harap niya at nakiusap , “ Kamamatay po lamang ng aking anak na babae ; sumama po kayo sa akin at ipatong ninyo ang inyong kamay sa kanya , at siya’y mabubuhay . ”
40009019	Tumayo si Jesus at sumama sa kanya , gayundin ang kanyang mga alagad .
40009020	Habang sila’y naglalakad , lumapit sa likuran ni Jesus ang isang babaing labindalawang taon nang dinudugo at hinawakan ang laylayan ng kanyang damit .
40009021	Sinasabi ng babae sa sarili , “ Mahawakan ko lamang ang kanyang damit , gagaling na ako . ”
40009022	Lumingon si Jesus at pagkakita sa kanya’y sinabi , “ Anak , lakasan mo ang iyong loob ! Pinagaling ka ng iyong pananampalataya . ” Noon di’y gumaling ang babae .
40009023	Pagdating ni Jesus sa bahay ng pinuno , nakita niya ang mga manunugtog ng plauta at ang mga taong nagkakaingay .
40009024	Sinabi niya , “ Lumabas muna kayo . Hindi patay ang bata ; natutulog lamang ! ” At siya’y kinutya nila .
40009025	Nang mapalabas na ang mga tao , pumasok si Jesus sa kuwarto , hinawakan niya sa kamay ang bata at ito’y bumangon .
40009026	Ang pangyayaring ito ay ipinamalita ng mga tao sa buong lupaing iyon .
40009027	Pag-alis ni Jesus doon , sinundan siya ng dalawang lalaking bulag . Sumisigaw sila habang nasa daan , “ Anak ni David , mahabag po kayo sa amin ! ”
40009028	Nang si Jesus ay nasa loob na ng bahay , lumapit sa kanya ang mga bulag . Tinanong sila ni Jesus , “ Naniniwala ba kayo na mapapagaling ko kayo ? ” “ Opo , Panginoon ! ” sagot nila .
40009029	Hinipo niya ang kanilang mga mata at sinabi , “ Mangyari ito sa inyo ayon sa inyong pananampalataya . ”
40009030	At nakakita nga sila . Mahigpit na ipinagbilin sa kanila ni Jesus na huwag sasabihin iyon kaninuman .
40009031	Ngunit nang sila’y makaalis , ipinamalita nila sa buong lupaing iyon ang ginawa sa kanila ni Jesus .
40009032	Nang paalis na sila , dinala kay Jesus ang isang piping sinasapian ng demonyo .
40009033	Pinalayas ni Jesus ang demonyo at nakapagsalita agad ang pipi . Namangha ang mga tao at nasabi nila , “ Kailanman ay wala pang nakitang katulad nito sa Israel ! ”
40009034	Subalit sinabi naman ng mga Pariseo , “ Nakapagpapalayas siya ng mga demonyo sa pamamagitan ng kapangyarihan ng pinuno ng mga demonyo . ”
40009035	Nilibot ni Jesus ang lahat ng mga bayan at nayon doon . Nagtuturo siya sa kanilang mga sinagoga at ipinapangaral ang Magandang Balita tungkol sa paghahari ng Diyos . Pinagaling din niya ang lahat ng mga taong may sakit at karamdaman .
40009036	Nang makita niya ang napakaraming tao , nahabag siya sa kanila sapagkat sila’y nanlulupaypay at litung-lito , parang mga tupang walang pastol .
40009037	Kaya’t sinabi niya sa kanyang mga alagad , “ Napakarami nang aanihin , ngunit kakaunti ang mag-aani .
40009038	Idalangin ninyo sa may-ari ng aanihin na magpadala ng mga mag-aani . ”
40010001	Tinipon ni Jesus ang labindalawang alagad at binigyan sila ng kapangyarihang magpalayas ng masasamang espiritu at magpagaling ng mga may karamdaman .
40010002	Ito ang mga pangalan ng labindalawang apostol : si Simon na tinatawag ding Pedro , at si Andres na kanyang kapatid , sina Santiago at Juan na mga anak ni Zebedeo ;
40010003	si Felipe , si Bartolome , si Tomas , si Mateo na maniningil ng buwis , si Santiago na anak ni Alfeo , at si Tadeo ,
40010004	si Simon na Makabayan , at si Judas Iscariote na nagkanulo kay Jesus .
40010005	Ang labindalawang ito’y isinugo ni Jesus at kanyang pinagbilinan , “ Huwag kayong pupunta sa lugar ng mga Hentil , o sa alinmang bayan ng mga Samaritano .
40010006	Sa halip , hanapin ninyo ang mga nawawalang tupa ng sambahayan ng Israel .
40010007	Humayo kayo’t ipangaral na malapit nang dumating ang kaharian ng langit .
40010008	Pagalingin ninyo ang mga maysakit at buhayin ang mga patay . Pagalingin at linisin ninyo ang mga may ketong , at palayasin ang mga demonyo . Yamang tumanggap kayo nang walang bayad , magbigay naman kayo nang walang bayad .
40010009	Huwag kayong magdala ng pera , maging ginto , pilak , o tanso .
40010010	Sa inyong paglalakbay , huwag din kayong magbaon ng pagkain , bihisan , pampalit na sandalyas , o tungkod , sapagkat ang manggagawa ay karapat-dapat na tumanggap ng mga bagay na kanyang ikabubuhay .
40010011	“ Saanmang bayan o nayon kayo dumating , humanap kayo ng taong karapat-dapat pakituluyan at kayo ay tumuloy sa bahay niya habang kayo’y nasa lugar na iyon .
40010012	Pagpasok ninyo sa bahay , sabihin ninyo , ‘ Maghari nawa ang kapayapaan sa bahay na ito ! ’
40010013	Kung karapat-dapat ang mga nakatira doon , panatilihin ninyo sa kanila ang inyong pagpapala . Ngunit kung hindi , bawiin ninyo iyon .
40010014	At kung ayaw kayong tanggapin o pakinggan sa isang tahanan o bayan , umalis kayo roon at ipagpag ninyo ang alikabok sa inyong mga paa .
40010015	Tandaan ninyo : sa Araw ng Paghuhukom ay higit na mabigat ang parusang igagawad sa mga mamamayan ng bayang iyon kaysa sa parusang dinanas ng mga taga-Sodoma at taga-Gomorra . ”
40010016	“ Tingnan ninyo ; isinusugo ko kayo na parang mga tupa sa gitna ng mga asong-gubat . Kaya’t maging matalino kayong gaya ng ahas at maamo na gaya ng kalapati .
40010017	Mga alagad ko , mag-ingat kayo sapagkat kayo’y darakpin at isasakdal sa mga Sanedrin , hahagupitin kayo sa kanilang mga sinagoga , at dadalhin kayo sa mga gobernador at mga hari nang dahil sa pagsunod ninyo sa akin , upang magpatotoo sa kanila at sa mga Hentil .
40010018	
40010019	Sa pagkakataong iyon , huwag kayong mabahala kung ano ang inyong sasabihin , o kung paano kayo magpapatotoo sapagkat ito’y kusang ipagkakaloob sa inyo .
40010020	Hindi kayo ang magsasalita , kundi ang Espiritu ng inyong Ama ang magsasalita sa pamamagitan ninyo .
40010021	“ Ipagkakanulo ng kapatid ang kanyang sariling kapatid upang ipapatay , gayundin ang gagawin ng ama sa kanyang anak ; at lalabanan ng mga anak ang kanilang mga magulang at ipapapatay ang mga ito .
40010022	Kapopootan kayo ng lahat dahil sa pagsunod sa akin , ngunit ang mananatiling tapat hanggang wakas ang siyang maliligtas .
40010023	Kapag inusig kayo sa isang bayan , tumakas kayo sa kasunod . Tandaan ninyo : bago ninyo mapuntahan ang lahat ng bayan ng Israel , darating na ang Anak ng Tao .
40010024	“ Walang alagad na nakakahigit sa kanyang guro at walang aliping nakakahigit sa kanyang panginoon .
40010025	Sapat nang matulad ang alagad sa kanyang guro , at ang alipin sa kanyang panginoon . Kung ang ama ng sambahayan ay tinawag nilang Beelzebul , lalo nang lalaitin nila ang kanyang mga kasambahay . ”
40010026	“ Kaya huwag kayong matakot sa kanila . Walang natatago na di malalantad at walang nalilihim na di mabubunyag .
40010027	Ang sinasabi ko sa inyo sa dilim ay ulitin ninyo sa liwanag ; at ang ibinubulong sa inyo ay inyong ipagsigawan sa lansangan .
40010028	Huwag ninyong katakutan ang pumapatay ng katawan ngunit hindi naman nakakapatay ng kaluluwa . Sa halip , ang katakutan ninyo ay ang Diyos na may kakayahang pumuksa ng katawan at kaluluwa sa impiyerno .
40010029	Hindi ba’t ipinagbibili sa halaga ng isang salaping tanso ang dalawang maya ? Gayunman , kahit isa sa kanila’y hindi nahuhulog sa lupa kung hindi kalooban ng inyong Ama .
40010030	At kayo , maging ang buhok ninyo’y bilang niyang lahat .
40010031	Kaya , huwag kayong matakot ; higit kayong mahalaga kaysa maraming maya . ”
40010032	“ Ang sinumang kumilala sa akin sa harapan ng mga tao ay kikilalanin ko rin naman sa harapan ng aking Amang nasa langit .
40010033	Ngunit ang sinumang ikahiya ako sa harap ng mga tao ay ipapahiya ko rin sa harap ng aking Ama na nasa langit . ”
40010034	“ Huwag ninyong isiping naparito ako upang magdala ng kapayapaan sa lupa ; naparito ako upang magdala ng tabak , hindi kapayapaan .
40010035	Naparito ako upang paglabanin ang anak na lalaki at ang kanyang ama , ang anak na babae at ang kanyang ina , at ang manugang na babae at ang kanyang biyenang babae .
40010036	At ang magiging kaaway ng isang tao ay kanya na rin mismong mga kasambahay .
40010037	“ Ang umiibig sa kanyang ama o ina nang higit sa akin ay hindi karapat-dapat sa akin . Ang umiibig sa kanyang anak nang higit sa akin ay hindi karapat-dapat sa akin .
40010038	Ang hindi pumapasan ng kanyang krus at hindi sumusunod sa akin ay hindi karapat-dapat sa akin .
40010039	Ang nagsisikap na mapanatili ang kanyang buhay ang siyang mawawalan nito ; ngunit ang mawalan ng kanyang buhay alang-alang sa akin ay magkakamit nito . ”
40010040	“ Ang tumatanggap sa inyo ay tumatanggap sa akin , at ang tumatanggap sa akin ay tumatanggap sa nagsugo sa akin .
40010041	Ang tumatanggap sa isang propeta dahil sa ito’y propeta ay tatanggap ng gantimpalang nauukol sa propeta ; at ang tumatanggap sa isang taong matuwid dahil sa ito’y matuwid ay tatanggap ng gantimpalang nauukol sa taong matuwid .
40010042	Tandaan ninyo : sinumang magbigay ng kahit isang basong malamig na tubig sa isa sa mga maliliit na ito dahil sa siya’y alagad ko , siya’y tiyak na tatanggap ng gantimpala . ”
40011001	Pagkatapos ng mga tagubiling ito sa kanyang labindalawang alagad , umalis si Jesus upang magturo at mangaral naman sa mga bayang malapit doon .
40011002	Nakabilanggo na noon si Juan na Tagapagbautismo . Nabalitaan niya ang mga ginagawa ni Cristo kaya’t nagsugo siya ng ilang mga alagad
40011003	upang itanong , “ Kayo po ba ang ipinangakong darating , o maghihintay pa kami ng iba ? ”
40011004	Sumagot si Jesus , “ Bumalik kayo kay Juan at sabihin ninyo sa kanya ang inyong naririnig at nakikita .
40011005	Nakakakita ang mga bulag , nakakalakad ang mga pilay , gumagaling at lumilinis ang mga ketongin , nakakarinig ang mga bingi , muling nabubuhay ang mga patay , at ipinapangaral sa mga mahihirap ang Magandang Balita .
40011006	Mapalad ang taong hindi nag-aalinlangan sa akin ! ”
40011007	Nang paalis na ang mga alagad ni Juan , nagsalita si Jesus sa mga tao tungkol kay Juan , “ Bakit kayo nagpunta sa ilang ? Ano ang nais ninyong makita ? Isa bang tambo na hinihipan ng hangin ?
40011008	Bakit kayo pumunta sa ilang ? Para makita ang isang taong may mamahaling kasuotan ? Ang mga nagdaramit ng ganyan ay nasa palasyo ng mga hari !
40011009	Ano nga ba ang nais ninyong makita ? Isang propeta ? Bakit nga ba kayo lumabas ? Upang makita ang isang propeta ? Oo , siya’y propeta . At sinasabi ko sa inyo , siya’y higit pa sa isang propeta .
40011010	Sapagkat si Juan ang tinutukoy ng kasulatan , ‘ Ipadadala ko ang aking sugo na mauuna sa iyo ; ihahanda niya ang iyong daraanan . ’
40011011	Tandaan ninyo : higit na dakila si Juan na Tagapagbautismo kaysa sinumang isinilang sa daigdig , ngunit ang pinakahamak sa kaharian ng langit ay mas dakila kaysa kanya .
40011012	Mula nang mangaral si Juan na Tagapagbautismo hanggang ngayon , ang kaharian ng langit ay sapilitang pinapasok ng mga taong mararahas . taong dumating nang may karahasan .
40011013	Sapagkat hanggang sa dumating si Juan , ang mga propeta at ang Kautusan ang siyang nagpahayag tungkol sa paghahari ng Diyos .
40011014	Kung naniniwala kayo sa pahayag na ito , si Juan na nga ang Elias na ipinangakong darating .
40011015	Makinig ang may pandinig !
40011016	“ Saan ko ihahambing ang mga tao sa panahong ito ? Ang katulad nila’y mga batang nakaupo sa plasa at sumisigaw sa kanilang mga kalaro :
40011017	‘ Tinugtugan namin kayo ng plauta ngunit ayaw ninyong sumayaw ! Umawit kami ng awit ng pagluluksa , ngunit ayaw ninyong tumangis ! ’
40011018	Sapagkat nakita nila si Juan na nag-aayuno at di umiinom ng alak , at ang sabi nila , ‘ Sinasaniban ng demonyo ang taong iyan . ’
40011019	Nakita naman nila ang Anak ng Tao na kumakain at umiinom , at ang sabi naman nila , ‘ Tingnan ninyo ang taong ito ! Matakaw , lasenggero at kaibigan ng mga maniningil ng buwis at makasalanan . ’ Gayunman , ang karunungan ng Diyos ay napatutunayang tama sa pamamagitan ng mga gawa nito . ”
40011020	Pagkatapos , sinumbatan ni Jesus ang mga bayang nakasaksi sa maraming himalang ginawa niya roon sapagkat hindi sila nagsisi’t tumalikod sa kanilang mga kasalanan . Sinabi niya ,
40011021	“ Kawawa kayo , mga taga-Corazin ! Kawawa kayo , mga taga-Bethsaida ! Sapagkat kung sa Tiro at Sidon ginawa ang mga himalang ginawa sa inyo , matagal na sanang nagdamit ng sako at naupo sa abo ang mga tagaroon bilang tanda ng kanilang pagsisisi .
40011022	Ngunit sinasabi ko sa inyo , sa Araw ng Paghuhukom ay mas mabigat na parusa ang sasapitin ninyo kaysa sa mga taga-Tiro at taga-Sidon .
40011023	At kayong mga taga-Capernaum , maaaring itaas ninyo ang inyong sarili hanggang langit ngunit ibabagsak kayo ibababâ kayo . hanggang sa daigdig ng mga patay ! Sapagkat kung sa Sodoma ginawa ang mga himalang ginawa sa inyo , sana’y nananatili pa ang bayang iyon magpahanggang ngayon .
40011024	Ngunit sinasabi ko sa inyo , sa Araw ng Paghuhukom ay higit na mabigat ang parusang daranasin ninyo kaysa sa mga taga-Sodoma . ”
40011025	Nang panahong iyo’y sinabi ni Jesus , “ Ama , Panginoon ng langit at lupa , salamat sa iyo , sapagkat inilihim mo ang mga bagay na ito sa marurunong at matatalino , at inihayag mo naman sa mga may kaloobang tulad ng sa bata .
40011026	Oo , Ama , sapagkat ganoon ang nais mo .
40011027	“ Ibinigay na sa akin ng aking Ama ang lahat ng bagay . Walang nakakakilala sa Anak kundi ang Ama , at walang nakakakilala sa Ama kundi ang Anak at ang mga pinili ng Anak na pagpahayagan niya .
40011028	“ Lumapit kayo sa akin , kayong lahat na nahihirapan at nabibigatang lubha sa inyong pasanin , at kayo’y bibigyan ko ng kapahingahan .
40011029	Pasanin ninyo ang aking pamatok at sundin ninyo ang aking mga itinuturo sapagkat ako’y maamo at mapagkumbabang loob . Matatagpuan ninyo sa akin ang kapahingahan
40011030	sapagkat madaling dalhin ang aking pamatok at magaan ang pasaning ibinibigay ko sa inyo . ”
40012001	Isang Araw ng Pamamahinga , naparaan sina Jesus sa triguhan . Nagugutom ang kanyang mga alagad noon , kaya’t sila’y kumuha ng mga butil ng trigo at kumain niyon .
40012002	Nang makita ito ng mga Pariseo , sinabi nila sa kanya , “ Tingnan mo ang ginagawa ng iyong mga alagad . Mahigpit iyang ipinagbabawal ng Kautusan sa Araw ng Pamamahinga ! ”
40012003	Sumagot si Jesus , “ Hindi ba ninyo nabasa ang ginawa ni David nang magutom siya at ang kanyang mga kasama ?
40012004	Pumasok siya sa bahay ng Diyos , kumain ng tinapay na handog at pinakain din niya ang kanyang mga kasama . Labag sa Kautusan ang ginawa nila sapagkat ang mga pari lamang ang may karapatang kumain niyon .
40012005	Hindi ba ninyo nababasa sa Kautusan na tuwing Araw ng Pamamahinga , ang mga pari ay may ginagawa sa Templo na bawal gawin sa araw na iyon ? Gayunma’y hindi sila nagkakasala !
40012006	Sinasabi ko sa inyo , may isang naririto na higit na dakila kaysa Templo .
40012007	Kung nauunawaan lamang ninyo ang kahulugan ng mga salitang ito , ‘ Habag ang nais ko at hindi ang inyong handog ’ , hindi sana ninyo hinatulan ang mga walang sala .
40012008	Ang Anak ng Tao ay siyang Panginoon ng Araw ng Pamamahinga . ”
40012009	Pagkaalis ni Jesus sa pook na iyon , pumasok siya sa sinagoga .
40012010	May isang lalaki roon na paralisado ang isang kamay . Naroon din ang ilang taong naghahanap ng pagkakataong maparatangan si Jesus . Tinanong nila si Jesus , “ Naaayon ba sa Kautusan ang magpagaling ng maysakit kung Araw ng Pamamahinga ? ”
40012011	Sumagot siya , “ Kung kayo’y may tupang mahulog sa balon sa Araw ng Pamamahinga , hindi ba ninyo ito iaahon ?
40012012	Higit na mahalaga ang isang tao kaysa isang tupa ! Kaya’t naaayon sa Kautusan ang gumawa ng mabuti sa Araw ng Pamamahinga . ”
40012013	Pagkatapos , sinabi ni Jesus sa lalaki , “ Iunat mo ang iyong kamay . ” Iniunat nga ng lalaki ang kanyang kamay at ito’y gumaling gaya ng kabilang kamay .
40012014	Umalis naman ang mga Pariseong naroroon at nag-usap-usap kung paano nila maipapapatay si Jesus .
40012015	Nang malaman ito ni Jesus , umalis siya sa lugar na iyon . Maraming tao ang sumunod sa kanya , at pinagaling niya ang lahat ng maysakit .
40012016	Ngunit mahigpit niyang ipinagbilin na huwag nilang ipamalita kung sino siya .
40012017	Sa gayon , natupad ang sinabi ng Diyos sa pamamagitan ni Propeta Isaias ,
40012018	“ Narito ang lingkod ko na aking hinirang , ang aking minamahal at lubos na kinalulugdan ; ibubuhos ko sa kanya ang aking Espiritu , at siya ang magpapairal ng katarungan sa mga bansa .
40012019	Hindi siya makikipag-away o makikipagsigawan , ni magtataas ng boses sa mga lansangan ,
40012020	hindi niya puputulin ang tambong marupok , hindi rin niya papatayin ang ilawang umaandap , hanggang katarunga’y hindi nagtatagumpay nang ganap ;
40012021	at ang pag-asa ng mga Hentil , sa kanya ay ilalagak . ”
40012022	Dinala noon kay Jesus ang isang lalaking bulag at pipi na sinasapian ng demonyo . Pinagaling siya ni Jesus kaya’t siya’y nakakita at nakapagsalita .
40012023	Namangha ang lahat at sinabi nila , “ Ito na kaya ang Anak ni David ? ”
40012024	Nang marinig ito ng mga Pariseo , sinabi nila , “ Nakapagpapalayas siya ng mga demonyo sa pamamagitan ng kapangyarihan ni Beelzebul , ang pinuno ng mga demonyo . ”
40012025	Subalit alam ni Jesus ang kanilang iniisip kaya’t sinabi niya , “ Ang bawat kahariang nahahati at naglalaban-laban ay babagsak , at alinmang bayan o sambahayang naglalaban-laban ay mawawasak .
40012026	Kaya’t kung si Satanas ang nagpapalayas kay Satanas , kinakalaban niya ang kanyang sarili ! Kung gayon , paano pa niya mapapanatili ang kanyang kaharian ?
40012027	Kung ako’y nagpapalayas ng mga demonyo sa kapangyarihan ni Beelzebul , kaninong kapangyarihan naman nagpapalayas ng demonyo ang inyong mga tagasunod ? Ang mga tagasunod ninyo ang magpapatunay na maling-mali kayo .
40012028	Ngunit kung ako’y nagpapalayas ng mga demonyo sa kapangyarihan ng Espiritu ng Diyos , nangangahulugang dumating na sa inyo ang kaharian ng Diyos .
40012029	“ Hindi mapapasok ang bahay ng isang taong malakas kung hindi muna siya gagapusin . Kung nakagapos na siya , saka pa lamang malolooban ang bahay niya .
40012030	Ang hindi panig sa akin ay laban sa akin , at ang hindi ko kasama sa pag-iipon ay nagkakalat .
40012031	Kaya’t sinasabi ko sa inyo , mapapatawad ang anumang kasalanan at paglapastangan , ngunit hindi patatawarin ang anumang paglapastangan sa Espiritu .
40012032	Sinumang magsalita laban sa Anak ng Tao ay patatawarin , ngunit sinumang magsalita laban sa Espiritu Santo ay hindi patatawarin , maging sa panahong ito o sa panahong darating . ”
40012033	“ Sinasabi ninyong mabuti ang punongkahoy kung mabuti ang kanyang bunga at masama ang punongkahoy kung masama ang kanyang bunga , sapagkat sa bunga nakikilala ang puno .
40012034	Lahi ng mga ulupong ! Paano kayong makakapagsabi ng mabubuting bagay gayong kayo’y masasama ? Kung ano ang nag-uumapaw sa puso ay siyang sinasabi ng bibig .
40012035	Mabuti ang sinasabi ng mabuting tao , sapagkat puno ng kabutihan ang kanyang puso . Masama ang sinasabi ng masamang tao , sapagkat puno ng kasamaan ang kanyang puso .
40012036	“ Tandaan ninyo , sa Araw ng Paghuhukom , pananagutan ng tao ang bawat walang kabuluhang salitang sinabi niya .
40012037	Pawawalang-sala ka , o paparusahan , batay sa iyong mga salita . ”
40012038	Sinabi naman sa kanya ng ilang tagapagturo ng Kautusan at mga Pariseo , “ Guro , maaari po bang magpakita kayo sa amin ng isang palatandaan ? ”
40012039	Sumagot si Jesus , “ Lahing masama at taksil sa Diyos ! Naghahanap kayo ng palatandaan ngunit walang ipapakita sa inyo maliban sa himalang nangyari kay Propeta Jonas .
40012040	Kung paanong si Jonas ay tatlong araw at tatlong gabing nasa tiyan ng dambuhalang isda , ang Anak ng Tao ay tatlong araw at tatlong gabi ring nasa libingan .
40012041	Sa Araw ng Paghuhukom , tatayo ang mga taga-Nineve at sasaksi laban sa lahing ito , sapagkat nagsisi sila matapos pangaralan ni Jonas . Ngunit higit pa kay Jonas ang naririto .
40012042	Sa araw na iyon , sasaksi rin ang Reyna ng Seba laban sa lahing ito . Naglakbay siya mula pa sa dulo ng daigdig upang masaksihan ang karunungan ni Solomon , ngunit higit pa kay Solomon ang naririto ngayon ! ”
40012043	“ Kapag ang masamang espiritu ay lumabas mula sa isang tao , siya’y gumagala sa mga lupaing tigang upang maghanap ng mapagpapahingahan . Kung wala itong matagpuan
40012044	ay sinasabi sa sarili , ‘ Babalik ako sa tahanang aking pinanggalingan . ’ Pagbalik niya at makita itong walang laman , malinis at maayos ,
40012045	aalis muna siya’t magsasama pa ng pitong espiritung mas masama pa kaysa kanya at papasok sila at maninirahan doon . Dahil dito , ang kanyang magiging kalagayan ay mas masama pa kaysa dati . Ganyan ang mangyayari sa masamang lahing ito . ”
40012046	Habang si Jesus ay nangangaral , dumating ang kanyang ina at mga kapatid . Naghihintay sila sa labas ng sinagoga dahil nais nila siyang makausap . May nagsabi kay Jesus , “ Nasa labas po ang inyong ina at mga kapatid . Ibig nila kayong makausap . ”
40012047	
40012048	Ngunit sinabi niya , “ Sino ang aking ina at sinu-sino ang aking mga kapatid ? ”
40012049	Itinuro niya ang kanyang mga alagad at sinabi , “ Sila ang aking ina at mga kapatid .
40012050	Sapagkat ang sinumang sumusunod sa kalooban ng aking Ama na nasa langit , iyon ang aking ina at mga kapatid . ”
40013001	Noon ding araw na iyon , si Jesus ay lumabas ng bahay at naupo sa tabi ng lawa .
40013002	Dahil sa dami ng taong lumalapit sa kanya , sumakay siya sa isang bangka at doon naupo . Tumayo naman sa dalampasigan ang mga tao
40013003	at sila’y tinuruan niya ng maraming bagay sa pamamagitan ng mga talinhaga . Ganito ang sinabi niya : “ May isang magsasakang lumabas upang maghasik .
40013004	Sa kanyang paghahasik ay may mga binhing nalaglag sa tabi ng daan . Dumating ang mga ibon at tinuka ang mga iyon .
40013005	May mga binhi namang nalaglag sa mabatong lupa . Dahil manipis lang ang lupa roon , sumibol agad ang mga binhi ,
40013006	ngunit natuyo agad ang mga ito nang mabilad sa matinding init ng araw , palibhasa’y mababaw ang ugat .
40013007	May mga binhi namang nalaglag sa may matitinik na halaman . Lumago ang mga halamang ito at sinakal ang mga binhing tumubo doon .
40013008	Ngunit ang mga binhing nahasik sa matabang lupa ay namunga ; may tigsasandaan , may tig-aanimnapu , at may tigtatatlumpu .
40013009	Makinig ang may pandinig ! ”
40013010	Lumapit ang mga alagad at tinanong si Jesus , “ Bakit po ninyo dinadaan sa talinhaga ang inyong pagtuturo sa kanila ? ”
40013011	Sumagot siya , “ Ipinagkaloob sa inyo ang karapatang maunawaan ang hiwaga tungkol sa kaharian ng langit , ngunit hindi ito ipinagkaloob sa kanila .
40013012	Sapagkat ang mayroon ay bibigyan pa , at mananagana ; ngunit ang wala , kahit ang kakaunting nasa kanya ay kukunin pa .
40013013	Nagsasalita ako sa kanila sa pamamagitan ng talinhaga sapagkat tumitingin sila ngunit hindi nakakakita , at nakikinig ngunit hindi naman nakakarinig ni nakakaunawa man .
40013014	Natutupad nga sa kanila ang propesiya ni Isaias na nagsasabi , ‘ Makinig man kayo nang makinig subalit hindi ninyo mauunawaan kailanman , at tumingin man kayo nang tumingin subalit hindi rin kayo makakakita kailanman .
40013015	Sapagkat naging mapurol na ang isip ng mga taong ito ; mahirap makarinig ang kanilang mga tainga , at ipinikit nila ang kanilang mga mata , kung hindi gayon , sana’y nakakita ang kanilang mga mata , nakarinig ang kanilang mga tainga , nakaunawa ang kanilang mga isip , at nagbalik-loob sila sa akin , at pinagaling ko sila . ’
40013016	“ Subalit mapalad kayo sapagkat nakakakita ang inyong mga mata at nakakarinig ang inyong mga tainga !
40013017	Tandaan ninyo : maraming propeta at matutuwid na tao ang naghangad na makita ang inyong nasasaksihan at marinig ang inyong napapakinggan subalit hindi nila ito nakita ni narinig . ”
40013018	“ Pakinggan ninyo ang kahulugan ng talinhaga tungkol sa manghahasik .
40013019	Kapag ang isang tao ay dumirinig ng mensahe tungkol sa paghahari ng Diyos ngunit hindi naman niya iyon inuunawa , siya ay katulad ng binhing nalaglag sa daan . Dumarating ang Masama at agad inaalis sa kanyang isip ang mensaheng kanyang napakinggan .
40013020	“ Ang katulad naman ng binhing nalaglag sa mabatong lupa ay ang taong dumirinig ng mensahe . Kaagad at masaya niya itong tinanggap
40013021	ngunit hindi tumimo ang mensahe sa kanyang puso . Sandali lamang itong nanatili , at pagdating ng mga kapighatian at pagsubok dahil sa mensahe , agad siyang tumatalikod sa kanyang pananampalataya .
40013022	“ Ang binhi namang nahulog sa may damuhang matinik na halaman ay naglalarawan ng mga taong dumirinig ng mensahe ngunit dahil sa pagkabalisa sa maraming mga bagay at pagkahumaling sa kayamanan , ang mensahe ay nawalan ng puwang sa kanilang puso at ito ay hindi nagkaroon ng bunga sa taong iyon .
40013023	“ At ang katulad naman ng binhing napahasik sa matabang lupa ay ang mga taong dumirinig at umuunawang mabuti sa mensahe , kaya’t ito ay namumunga nang sagana , may tigsasandaan , may tig-aanimnapu , at may tigtatatlumpu . ”
40013024	Nagsalaysay muli si Jesus sa kanila ng isa pang talinhaga . Sinabi niya , “ Ang kaharian ng langit ay katulad ng isang taong naghasik ng mabuting binhi sa kanyang bukid .
40013025	Isang gabi , habang natutulog ang mga tao , dumating ang kanyang kaaway , naghasik ng mapanirang damo sa triguhan at saka umalis .
40013026	Nang tumubo at magbunga ang trigo , lumitaw din ang mapanirang damo .
40013027	Kaya’t pumunta ang mga utusan sa may-ari ng bukid at nagtanong , ‘ Hindi po ba mabuting binhi lamang ang inihasik ninyo sa inyong bukid ? Bakit po may damo ngayon ? ’
40013028	Sumagot siya , ‘ Isang kaaway ang may kagagawan nito . ’ Tinanong siya ng mga utusan , ‘ Bubunutin po ba namin ang mga damo ? ’
40013029	‘ Huwag , baka mabunot pati ang mga trigo , ’ sagot niya .
40013030	‘ Hayaan na lamang ninyong lumago kapwa ang damo at ang trigo hanggang sa anihan . Pag-aani’y sasabihin ko sa mga tagapag-ani , ipunin muna ninyo ang mga damo at inyong pagbigkis-bigkisin at saka sunugin . Pagkatapos , ipunin naman ninyo ang trigo sa aking kamalig . ' "
40013031	Sa pagpapatuloy , isa pang talinhaga ang isinalaysay ni Jesus sa kanila . “ Ang kaharian ng langit ay katulad ng isang buto ng mustasa na itinanim ng isang tao sa kanyang bukid .
40013032	Ang buto ng mustasa ang pinakamaliit sa lahat ng binhi . Ngunit pagtubo nito , ito’y nagiging mas malaki kaysa alin mang halaman at nagiging punongkahoy , kaya’t nakakapagpugad ang mga ibon sa mga sanga nito . ”
40013033	Nagsalaysay pa si Jesus ng ibang talinhaga . “ Ang kaharian ng langit ay katulad ng pampaalsa na inihalo ng isang babae sa tatlong bakol na harina , kaya’t umalsa ang minasang harina . ”
40013034	Ang lahat ng ito ay sinabi ni Jesus sa mga tao sa pamamagitan ng mga talinhaga , at wala siyang itinuro sa kanila nang hindi sa pamamagitan ng talinhaga .
40013035	Sa gayon , natupad ang sinabi ng propeta : sinabi ng propeta Isaias . “ Magsasalita ako sa pamamagitan ng mga talinhaga , ihahayag ko ang mga bagay na nalilihim mula pa nang likhain ang daigdig . ”
40013036	Pagkatapos , iniwan ni Jesus ang mga tao at pumasok siya sa bahay . Lumapit ang kanyang mga alagad at sinabi sa kanya , “ Ipaliwanag nga po ninyo sa amin ang talinhaga tungkol sa mapanirang damong tumubo sa bukid . ”
40013037	Sumagot si Jesus , “ Ang naghahasik ng mabubuting binhi ay ang Anak ng Tao ,
40013038	ang bukid ay ang daigdig , ang mabuting binhi ay ang mga taong kabilang sa kaharian at ang mapanirang damo naman ay ang mga kabilang sa Masama .
40013039	Ang kaaway na naghasik ng damo ay walang iba kundi ang diyablo . Ang panahon ng pag-aani ay ang katapusan ng daigdig at ang mga tagapag-ani naman ay ang mga anghel .
40013040	Kung paanong ang mga damo ay tinitipon at sinusunog , ganoon din ang mangyayari sa katapusan ng daigdig .
40013041	Ipag-uutos ng Anak ng Tao sa kanyang mga anghel na tipunin nila mula sa kanyang kaharian ang lahat ng nagiging sanhi ng pagkakasala at ang lahat ng gumagawa ng masama .
40013042	Ihahagis nila ang mga ito sa lumalagablab na pugon at doon ay mananangis sila at magngangalit ang kanilang mga ngipin .
40013043	Ngunit ang mga gumagawa ng matuwid ay magliliwanag na parang araw sa kaharian ng kanilang Ama . Makinig ang may pandinig ! ”
40013044	“ Ang kaharian ng langit ay katulad ng kayamanang nakabaon sa isang bukid . Nahukay ito ng isang tao ngunit agad itong tinabunan . Tuwang-tuwa siyang umalis at ibinenta ang lahat ng kanyang ari-arian upang bilhin ang bukid na iyon . ”
40013045	“ Ang kaharian ng langit ay katulad din ng isang negosyante na naghahanap ng mga mamahaling perlas .
40013046	Nang makakita siya ng isang perlas na napakahalaga , umuwi siya’t ipinagbili ang lahat ng kanyang ari-arian at binili ang perlas na iyon . ”
40013047	“ Ang kaharian ng langit ay katulad din ng isang malaking lambat na inihagis sa lawa at nakahuli ng sari-saring isda .
40013048	Nang mapuno ang lambat , hinila ito sa pampang . Naupo ang mga tao habang tinitipon nila sa sisidlan ang mabubuting isda at itinatapon naman ang mga isdang hindi mapapakinabangan .
40013049	Gayundin ang mangyayari sa katapusan ng daigdig , darating ang mga anghel , ihihiwalay ang masasama sa mga matuwid ,
40013050	at ihahagis ang masasama sa naglalagablab na apoy . Doo’y mananangis sila at magngangalit ang kanilang mga ngipin . ”
40013051	“ Nauunawaan na ba ninyo ang lahat ng ito ? ” tanong ni Jesus . “ Opo , ” sagot nila .
40013052	At sinabi niya sa kanila , “ Kaya nga , ang bawat tagapagturo ng Kautusan na kumikilala sa kaharian ng langit ay katulad ng isang pinuno ng sambahayan na naglalabas ng mga bagay na bago at luma mula sa kanyang taguan ng kayamanan . ”
40013053	Umalis si Jesus mula roon matapos niyang isalaysay ang mga talinhagang ito .
40013054	Umuwi siya sa kanyang bayan at nagturo sa kanilang sinagoga . Nagtaka ang mga nakarinig sa kanya , kaya’t kanilang itinanong , “ Saan kumuha ng ganyang karunungan ang taong iyan ? Paano siya nakakagawa ng mga himala ?
40013055	Hindi ba siya ay anak ng isang karpintero ? Hindi ba si Maria ang kanyang ina at sina Santiago , Jose , Simon , at Judas ang kanyang mga kapatid ?
40013056	At tagarito rin ang kanyang mga kapatid na babae , di ba ? Saan kaya niya natutuhan ang lahat ng iyan ? ”
40013057	At siya’y hindi nila pinaniwalaan . Kaya’t sinabi ni Jesus sa kanila , “ Ang isang propeta’y iginagalang kahit saan maliban sa kanyang sariling bayan at sariling sambahayan . ”
40013058	At dahil ayaw nilang maniwala kay Jesus , hindi siya roon gumawa ng maraming himala .
40014001	Ang balita tungkol kay Jesus ay nakarating kay Herodes na gobernador ng Galilea ,
40014002	kaya’t nasabi niya sa kanyang mga lingkod , “ Si Juan na Tagapagbautismo iyon ! Siya’y muling nabuhay kaya’t nakakagawa ng mga himala ! ”
40014003	Itong si Herodes ang nagpahuli kay Juan . Ipinagapos niya ito at ipinabilanggo dahil kay Herodias na asawa ng kapatid niyang si Felipe .
40014004	Sapagkat sinabi ni Juan kay Herodes , “ Hindi matuwid na magsama kayo ng asawa ng iyong kapatid . ”
40014005	Ibig ni Herodes na ipapatay si Juan , ngunit natatakot siya sa mga Judio sapagkat kinikilala nilang propeta si Juan na Tagapagbautismo .
40014006	Nang sumapit ang kaarawan ni Herodes , sumayaw ang anak na babae ni Herodias sa harap ng mga panauhin . Labis na nasiyahan si Herodes ,
40014007	kaya’t sumumpa siyang ibibigay sa dalaga ang anumang hingin nito .
40014008	Sa udyok ng kanyang ina , sinabi ng dalaga sa hari , “ Ibigay po ninyo sa akin ngayon din , sa isang pinggan , ang ulo ni Juan na Tagapagbautismo . ”
40014009	Nalungkot ang hari , ngunit dahil sa kanyang pangakong narinig ng mga panauhin , iniutos niyang ibigay sa dalaga ang ulo ni Juan .
40014010	Kaya’t pinapugutan niya si Juan sa bilangguan .
40014011	Inilagay ang ulo sa isang pinggan at ibinigay ito sa dalaga . Dinala naman ito ng dalaga sa kanyang ina .
40014012	Dumating ang mga alagad ni Juan , kinuha ang kanyang bangkay at inilibing . Pagkatapos , ibinalita nila kay Jesus ang nangyari .
40014013	Nang marinig ni Jesus ang pagkamatay ni Juan , sumakay siya sa isang bangka at pumunta sa isang lugar na walang tao . Ngunit nang mabalitaan naman iyon ng mga tao , sila’y naglakad papalabas sa kani-kanilang bayan at sinundan si Jesus .
40014014	Pagdating ni Jesus sa dalampasigan , nakita niya ang napakaraming taong iyon . Nahabag siya sa kanila kaya’t pinagaling niya ang mga maysakit na dala nila .
40014015	Nang dapit-hapon na’y lumapit sa kanya ang mga alagad . Sinabi nila , “ Malapit na pong lumubog ang araw at ilang ang lugar na ito . Papuntahin na po ninyo sa mga kalapit na nayon ang mga tao upang makabili ng kanilang makakain . ”
40014016	“ Hindi na sila kailangang umalis . Kayo ang magpakain sa kanila , ” sabi ni Jesus .
40014017	Sumagot sila , “ Wala po tayong pagkain kundi limang tinapay lamang at dalawang isda . ”
40014018	“ Dalhin ninyo rito , ” sabi niya .
40014019	Pinaupo niya sa damuhan ang mga tao . Kinuha ang limang tinapay at dalawang isda , tumingala siya sa langit at nagpasalamat sa Diyos . Pinaghati-hati niya ang mga tinapay at iniutos sa mga alagad na ipamahagi iyon sa mga tao .
40014020	Nakakain at nabusog ang lahat . Nang ipunin ng mga alagad ang natirang pagkain , nakapuno pa sila ng labindalawang kaing ng tinapay .
40014021	May limanlibong lalaki ang nakakain , bukod pa sa mga babae at mga bata .
40014022	Agad pinasakay ni Jesus sa bangka ang mga alagad at pinauna sa kabilang ibayo . Samantala , pinauwi naman niya ang mga tao .
40014023	Matapos niyang paalisin ang mga ito , mag-isa siyang umakyat sa bundok upang manalangin . Nag-iisa siyang inabutan doon ng gabi .
40014024	Samantala , ang bangka ay nasa laot na ngunit sinasalpok ito ng mga alon dahil pasalungat ito sa hangin .
40014025	Nang madaling-araw na’y sumunod sa kanila si Jesus na naglalakad sa ibabaw ng tubig .
40014026	Kinilabutan sa takot ang mga alagad nang makita nilang may lumalakad sa ibabaw ng tubig . “ Multo ! ” sigaw nila .
40014027	Ngunit nagsalita agad si Jesus at sinabi sa kanila , “ Huwag kayong matakot , ako ito ! ”
40014028	Sinabi ni Pedro , “ Panginoon , kung talagang ikaw nga iyan , hayaan mong ako’y pumunta sa iyong kinaroroonan diyan sa ibabaw ng tubig . ”
40014029	Sumagot siya , “ Halika . ” Mula sa bangka ay lumakad si Pedro sa ibabaw ng tubig papunta kay Jesus .
40014030	Ngunit nang mapansin niya na malakas ang hangin , ang hangin . siya’y natakot at nagsimulang lumubog . “ Panginoon , sagipin ninyo ako ! ” sigaw niya .
40014031	Agad siyang inabot ni Jesus . “ Bakit ka nag-alinlangan ? Napakaliit ng iyong pananampalataya ! ” sabi niya kay Pedro .
40014032	Pagkasakay nila sa bangka , tumigil ang hangin
40014033	at sinamba siya ng mga nasa bangka . “ Tunay nga pong kayo ang Anak ng Diyos ! ” sabi nila .
40014034	Tumawid sila ng lawa at dumating sila sa baybayin ng Genesaret .
40014035	Si Jesus ay nakilala ng mga tagaroon at agad nilang ipinamalita ang kanyang pagdating , kaya’t dinala ng mga tao ang lahat ng maysakit sa buong lupaing iyon .
40014036	Hiniling nila kay Jesus na mahawakan man lamang ng mga maysakit ang laylayan ng kanyang damit ; at ang lahat ng gumawa nito ay nagsigaling .
40015001	Pagkatapos , lumapit kay Jesus ang ilang Pariseo at mga tagapagturo ng Kautusan na galing sa Jerusalem , at siya’y tinanong nila ,
40015002	“ Bakit nilalabag ng mga alagad mo ang mga katuruang minana natin sa ating mga ninuno ? Kumakain sila nang hindi muna naghuhugas ng kamay ayon sa paraang ipinag-uutos ! ”
40015003	Sinagot sila ni Jesus , “ Bakit naman ninyo nilalabag ang utos ng Diyos dahil sa inyong mga tradisyon ?
40015004	Sinabi ng Diyos , ‘ Igalang mo ang iyong ama at ina ’ at , ‘ Ang sinumang lumait sa kanyang ama o ina ay dapat patayin . ’
40015005	Ngunit itinuturo ninyo na kapag sinabi ng isang tao sa kanyang ama o ina , ‘ Ang anumang maitutulong ko sa inyo ay naihandog ko na sa Diyos ’
40015006	hindi na niya kailangang tulungan ang kanyang ama . at ang kanyang ina . Pinawawalang-kabuluhan ninyo ang salita ng Diyos masunod lamang ninyo ang inyong minanang mga katuruan .
40015007	Mga mapagkunwari ! Tama nga ang sinabi ni propeta Isaias tungkol sa inyo ,
40015008	‘ Ang paggalang sa akin ng bayang ito ay pakunwari lamang , sapagkat sa bibig at hindi sa puso ito bumubukal .
40015009	Walang kabuluhan ang kanilang pagsamba , sapagkat itinuturo nilang galing sa Diyos ang kanilang mga utos . ' "
40015010	Pinalapit ni Jesus ang mga tao at sinabi sa kanila , “ Pakinggan ninyo at unawain ang aking sasabihin .
40015011	Ang lumalabas sa bibig ng tao , hindi ang pumapasok , ang siyang nagpaparumi sa kanya sa paningin ng Diyos . ”
40015012	Pagkatapos , lumapit naman ang mga alagad at sinabi sa kanya , “ Hindi po ba ninyo alam na nasaktan ang mga Pariseo sa sinabi ninyo ? ”
40015013	Sumagot siya , “ Ang bawat halamang hindi itinanim ng aking Ama na nasa langit ay bubunutin .
40015014	Hayaan ninyo sila . Sila’y mga bulag na taga-akay ng mga bulag ; at kapag bulag ang umakay sa kapwa bulag , pareho silang mahuhulog sa hukay . ”
40015015	Sinabi sa kanya ni Pedro , “ Ipaliwanag nga po ninyo sa amin ang talinhagang ito . ”
40015016	At sinabi ni Jesus , “ Pati ba kayo’y wala ring pang-unawa ?
40015017	Hindi ba ninyo nalalaman na anumang pumapasok sa bibig ay tumutuloy sa tiyan at pagkatapos ay idinudumi ?
40015018	Ngunit ang lumalabas sa bibig ay nanggagaling sa puso . Iyan ang nagpaparumi sa tao .
40015019	Sapagkat sa puso nanggagaling ang masasamang kaisipan , pagpatay , pangangalunya , pakikiapid , pagnanakaw , pagiging saksi para sa kasinungalingan , at paninirang-puri .
40015020	Iyan ang nagpaparumi sa tao sa paningin ng Diyos . Hindi nagiging marumi ang isang tao kung siya man ay kumain nang hindi muna naghuhugas ng kamay sa paraang naaayon sa minanang katuruan . ”
40015021	Umalis doon si Jesus at nagpunta sa lupaing malapit sa Tiro at Sidon .
40015022	Isang Cananea na nakatira doon ang lumapit sa kanya na sumisigaw , “ Panginoon , Anak ni David , maawa po kayo sa akin ! Ang anak kong babae ay sinasapian ng demonyo at labis na pinapahirapan nito . ”
40015023	Ngunit hindi sumagot si Jesus . Lumapit ang kanyang mga alagad at sinabi kay Jesus , “ Paalisin na nga po ninyo siya . Napakaingay niya at sunod nang sunod sa atin . ”
40015024	Sumagot si Jesus , “ Sa mga naliligaw na tupa ng sambahayan ng Israel lamang ako isinugo . ”
40015025	Ngunit lumapit sa kanya ang babae , lumuhod ito at nagmakaawa , “ Tulungan po ninyo ako , Panginoon . ”
40015026	Sumagot si Jesus , “ Hindi dapat kunin ang pagkain ng mga bata at ibigay sa mga aso . ”
40015027	“ Totoo nga , Panginoon . Ngunit ang mga aso man po ay kumakain ng mumong nalalaglag sa hapag ng kanilang panginoon , ” tugon ng babae .
40015028	At sinabi sa kanya ni Jesus , “ Napakalaki ng iyong pananampalataya ! Mangyayari ang hinihiling mo . ” At noon di’y gumaling ang kanyang anak .
40015029	Pag-alis doon , nagbalik si Jesus sa tabi ng Lawa ng Galilea . Umakyat siya sa bundok at naupo upang magturo .
40015030	Nagdatingan naman ang napakaraming taong may dalang mga pilay , bulag , lumpo , pipi , at marami pang ibang maysakit . Dinala nila ang mga ito sa paanan ni Jesus at sila’y pinagaling niya .
40015031	Kaya’t namangha ang mga tao nang makita nilang nakapagsasalita na ang mga pipi , gumaling ang mga lumpo , nakakalakad na ang mga pilay , at nakakakita na ang mga bulag . Kaya’t pinuri nila ang Diyos ng Israel .
40015032	Tinawag ni Jesus ang kanyang mga alagad at sinabi sa kanila , “ Nahahabag ako sa mga taong ito . Tatlong araw na ngayong kasama natin sila at wala na silang pagkain . Ayokong paalisin sila nang gutom , baka sila mahilo sa daan . ”
40015033	Sinabi naman ng mga alagad , “ Saan po tayo kukuha ng sapat na pagkain para sa ganito karaming tao sa ilang na ito ? ”
40015034	“ Ilan pang tinapay ang nariyan ? ” tanong ni Jesus sa kanila . “ Pito po , at mayroon pang ilang maliliit na isda , ” sagot nila .
40015035	Pinaupo ni Jesus sa lupa ang mga tao .
40015036	Kinuha niya ang pitong tinapay at ang mga isda at nagpasalamat siya sa Diyos . Pagkatapos , pinaghati-hati niya ang mga iyon at ibinigay sa mga alagad upang ipamahagi sa mga tao .
40015037	Nakakain at nabusog ang lahat , at nang ipunin ng mga alagad ang tinapay na lumabis , nakapuno pa sila ng pitong kaing .
40015038	May apat na libong lalaki ang nakakain , bukod pa sa mga babae at mga bata .
40015039	Nang napauwi na ni Jesus ang mga tao , sumakay siya sa bangka at nagtungo sa lupain ng Magadan . Magdala .
40016001	Lumapit kay Jesus ang ilang Pariseo at Saduseo . Upang siya’y subukin , humingi sila sa kanya ng isang himala mula sa langit .
40016002	Ngunit sinabi ni Jesus sa kanila , “ Kapag dapit-hapon ay sinasabi ninyo , ‘ Magiging maganda ang panahon bukas dahil maaliwalas ang langit . ’
40016003	At kapag umaga nama’y sinasabi ninyo , ‘ Uulan ngayon dahil madilim ang langit . ’ Nakakabasa kayo ng palatandaan sa langit , ngunit hindi ninyo mabasa ang mga palatandaan ng kasalukuyang panahon .
40016004	Lahing masama at taksil sa Diyos ! Naghahanap kayo ng palatandaan , ngunit walang ipapakita sa inyo maliban sa himalang nangyari kay Jonas ! ” Pagkatapos nito , umalis si Jesus .
40016005	Nang tumawid sa ibayo ang mga alagad , nakalimutan nilang magdala ng tinapay .
40016006	Sinabi ni Jesus sa kanila , “ Mag-ingat kayo sa pampaalsang ginagamit ng mga Pariseo at mga Saduseo . ”
40016007	Nag-usap-usap ang mga alagad , “ Kasi wala tayong dalang tinapay , kaya sinabi niya iyon . ”
40016008	Alam ni Jesus ang pinag-uusapan nila kaya’t sila’y tinanong , “ Bakit ninyo pinag-uusapang kayo’y walang dalang tinapay ? Napakaliit ng inyong pananampalataya !
40016009	Wala pa ba kayong pagkaunawa hanggang ngayon ? Nakalimutan na ba ninyo kung paanong pinaghati-hati ang limang tinapay para sa limanlibong tao ? Ilang kaing na tinapay ang lumabis ?
40016010	Gayundin ang pitong tinapay para sa apat na libo ! Ilang kaing na tinapay ang lumabis ?
40016011	Hindi tungkol sa tinapay ang sinasabi ko nang sabihin ko sa inyong mag-ingat kayo sa pampaalsang ginagamit ng mga Pariseo at mga Saduseo ! Hindi ba ninyo maunawaan ito ? ”
40016012	At naunawaan nila na sila’y pinag-iingat niya sa mga katuruan ng mga Pariseo at mga Saduseo , at hindi sa pampaalsang ginagamit sa tinapay .
40016013	Nang dumating si Jesus sa bayan ng Cesarea ng Filipos , tinanong niya ang kanyang mga alagad , “ Ano ang sinasabi ng mga tao patungkol sa Anak ng Tao ? ”
40016014	At sumagot sila , “ Ang sabi po ng ilan kayo si Juan na Tagapagbautismo . Sabi po naman ng iba , kayo si Elias . At may nagsasabi pong kayo si Jeremias , o isa sa mga propeta . ”
40016015	Tinanong ulit sila ni Jesus , “ Ngunit para sa inyo , sino ako ? ”
40016016	Sumagot si Simon Pedro , “ Kayo po ang Cristo , ang Anak ng Diyos na buháy . ”
40016017	Sinabi sa kanya ni Jesus , “ Mapalad ka , Simon na anak ni Jonas ! Sapagkat ang katotohanang ito’y hindi inihayag sa iyo ng sinumang tao kundi ng aking Ama na nasa langit .
40016018	At sinasabi ko sa iyo , ikaw ay Pedro , at sa ibabaw ng batong ito ay itatayo ko ang aking iglesya at ang pintuan ng daigdig ng mga patay ay hindi magtatagumpay laban sa kanya .
40016019	Ibibigay ko sa iyo ang mga susi ng kaharian ng langit . Ang ipagbawal mo sa lupa ay ipagbabawal sa langit , at ang ipahintulot mo sa lupa ay ipahihintulot din sa langit . ”
40016020	At mahigpit niyang iniutos sa kanyang mga alagad na huwag sabihin kaninuman na siya nga ang Cristo .
40016021	Mula noon ay ipinaalam na ni Jesus sa kanyang mga alagad ang mangyayari sa kanya . Sinabi niya , “ Dapat akong magtungo sa Jerusalem at magdanas ng maraming hirap sa kamay ng mga pinuno ng bayan , mga punong pari at mga tagapagturo ng Kautusan . Ako’y papatayin , ngunit sa ikatlong araw ako’y muling mabubuhay . ”
40016022	Dinala siya ni Pedro sa isang tabi at sinimulang pagalitan , “ Panginoon , huwag nawang itulot ng Diyos ! Kailanma’y hindi iyan mangyayari sa inyo . ”
40016023	Ngunit hinarap siya ni Jesus at sinabihan , “ Umalis ka sa harapan ko , Satanas ! Hadlang ka sa aking landas . Ang iniisip mo’y hindi sa Diyos kundi sa tao . ”
40016024	Sinabi ni Jesus sa kanyang mga alagad , “ Ang sinumang nagnanais sumunod sa akin ay kinakailangang itakwil niya ang kanyang sarili , pasanin ang kanyang krus , at sumunod sa akin .
40016025	Ang naghahangad na magligtas ng kanyang buhay ay mawawalan nito ; ngunit ang mawalan ng kanyang buhay alang-alang sa akin ay magkakamit nito .
40016026	Sapagkat ano ba ang mapapala ng isang tao makamtan man niya ang buong daigdig , ngunit mapapahamak naman ang kanyang sarili ? Ano ba ang maibabayad ng isang tao para mabawi niya ang kanyang buhay ?
40016027	Sapagkat darating ang Anak ng Tao na kasama ang kanyang mga anghel , at taglay ang dakilang kapangyarihan ng kanyang Ama . Sa panahong iyo’y gagantimpalaan niya ang bawat tao ayon sa ginawa nito .
40016028	Tandaan ninyo : may ilan sa inyong naririto na hindi mamamatay hangga’t hindi nila nakikita ang Anak ng Tao na dumarating bilang hari . ”
40017001	Pagkaraan ng anim na araw , isinama ni Jesus si Pedro at ang magkapatid na Santiago at Juan , at sila’y umakyat sa isang mataas na bundok .
40017002	Habang sila’y naroroon , nakita nilang nagbago ang anyo ni Jesus , nagliwanag na parang araw ang kanyang mukha at nagningning sa kaputian ang kanyang damit .
40017003	Nakita na lamang ng tatlong alagad sina Moises at Elias na nakikipag-usap kay Jesus .
40017004	Sinabi ni Pedro kay Jesus , “ Panginoon , mabuti’t naririto kami . Kung gusto ninyo , gagawa ako ng tatlong kubol , isa para sa inyo , isa para kay Moises at isa para kay Elias . ”
40017005	Habang nagsasalita pa si Pedro , nililiman sila ng napakaliwanag na ulap . Mula rito’y may tinig na nagsabi , “ Ito ang minamahal kong Anak na lubos kong kinalulugdan . Pakinggan ninyo siya ! ”
40017006	Nang marinig ng mga alagad ang tinig , labis silang natakot at nagpatirapa .
40017007	Ngunit nilapitan sila ni Jesus at hinawakan . “ Tumayo kayo , huwag kayong matakot ! ” sabi niya .
40017008	Nang tumingin sila , si Jesus na lamang ang kanilang nakita .
40017009	Habang sila’y bumababa sa bundok , iniutos sa kanila ni Jesus , “ Huwag ninyong sasabihin kaninuman ang inyong nasaksihan hangga’t hindi muling nabubuhay ang Anak ng Tao . ”
40017010	Tinanong siya ng mga alagad , “ Bakit po sinasabi ng mga tagapagturo ng Kautusan na dapat munang dumating si Elias ? ”
40017011	Sumagot siya , “ Paparito nga si Elias upang ihanda ang lahat ng bagay .
40017012	At sinasabi ko sa inyo , pumarito na si Elias ngunit hindi siya kinilala ng mga tao , at ginawa nila kay Elias ang gusto nila . Kaya’t tulad ng ginawa sa kanya , pahihirapan din nila ang Anak ng Tao . ”
40017013	Naunawaan ng mga alagad na si Juan na Tagapagbautismo ang tinutukoy niya .
40017014	Nang sila’y makabalik , napakaraming tao ang kanilang nadatnan . Lumapit kay Jesus ang isang lalaki at lumuhod ito sa harap niya , at nagsabi ,
40017015	“ Ginoo , maawa po kayo sa anak ko ! Siya po’y may epilepsya at lubhang nahihirapan kapag sinusumpong . Madalas po siyang mabuwal sa apoy o kaya’y mahulog sa tubig .
40017016	Dinala ko po siya sa inyong mga alagad ngunit siya’y hindi nila mapagaling . ”
40017017	Sumagot si Jesus , “ Lahing napakasama at walang pananampalataya ! Hanggang kailan ako dapat manatiling kasama ninyo ? Hanggang kailan ko kayo pagtitiisan ? Dalhin ninyo rito ang bata ! ”
40017018	Inutusan ni Jesus ang demonyo na lumabas sa bata , at ang bata’y gumaling agad .
40017019	Pagkatapos , lumapit ang mga alagad at tinanong si Jesus , nang wala na ang ibang nakakarinig , “ Bakit po hindi namin mapalayas ang demonyo ? ”
40017020	Sumagot siya , “ Dahil sa maliit ang inyong pananampalataya . Tandaan ninyo : kung kayo’y may pananampalataya sa Diyos na sinlaki ng buto ng mustasa , maaari ninyong sabihin sa bundok na ito , ‘ Lumipat ka roon ! ’ at ito’y lilipat nga . Tunay na walang bagay na hindi ninyo magagawa . ” Ngunit ang ganitong uri ng demonyo ay hindi mapapalayas kundi sa pamamagitan ng pananalangin at pag-aayuno .
40017022	Nang magkatipon sa Galilea ang mga alagad , sinabi sa kanila ni Jesus , “ Ang Anak ng Tao ay pagtataksilan
40017023	at papatayin , ngunit siya’y muling bubuhayin sa ikatlong araw . ” At sila’y lubhang nalungkot .
40017024	Pagdating nila sa Capernaum , lumapit kay Pedro ang mga maniningil ng buwis para sa templo . “ Nagbabayad ba ng buwis para sa templo ang inyong guro ? ” tanong nila .
40017025	“ Opo , ” sagot ni Pedro . Nang pumasok siya sa bahay , tinanong siya ni Jesus , “ Ano sa palagay mo , Simon ? Sino ang dapat magbayad ng buwis sa hari ng isang bansa , ang mga mamamayan ba , o ang mga dayuhan ? ”
40017026	“ Ang mga dayuhan po , ” tugon ni Pedro . Sinabi ni Jesus , “ Kung gayon , hindi dapat magbayad ang mga mamamayan .
40017027	Gayunman , para wala silang masabi sa atin , pumunta ka sa lawa at mamingwit ka . Kunin mo ang unang isdang mahuli mo , ibuka mo ang bibig niyon , at may makikita kang isang malaking salaping pilak . Kunin mo iyon at ibayad mo para sa buwis nating dalawa . ”
40018001	Nang mga sandaling iyon , lumapit kay Jesus ang mga alagad at nagtanong , “ Sino po ang pinakadakila sa kaharian ng langit ? ”
40018002	Tumawag si Jesus ng isang bata , pinatayo sa harap nila
40018003	at sinabi , “ Tandaan ninyo : kapag hindi kayo nagbago at naging katulad ng mga bata , hinding-hindi kayo makakapasok sa kaharian ng langit .
40018004	Ang sinumang nagpapakababà na gaya ng batang ito ay siyang pinakadakila sa kaharian ng langit .
40018005	Ang sinumang tumatanggap sa isang batang katulad nito alang-alang sa akin , ako ang kanyang tinatanggap . ”
40018006	“ Mas mabuti pa sa isang tao ang siya’y bitinan sa leeg ng isang malaking gilingang-bato at ihulog sa kailaliman ng dagat kaysa siya’y maging sanhi ng pagkakasala ng isa sa maliliit na ito na nananampalataya sa akin .
40018007	Kahabag-habag ang daigdig sa dami ng mga tuksong nagiging sanhi ng pagkakasala ! Hindi nga maiiwasan ang pagdating ng tukso , ngunit kakila-kilabot ang sasapitin ng taong pinanggagalingan nito .
40018008	“ Kung ang iyong kamay o paa ang nagiging sanhi ng iyong pagkakasala , putulin mo iyon at itapon ! Mas mabuti pa ang magkaroon ng buhay na putol ang isang kamay o isang paa , kaysa kumpleto ang iyong dalawang kamay at dalawang paa na itatapon sa apoy na hindi namamatay .
40018009	Kung ang mata mo naman ang siyang nagiging sanhi ng iyong pagkakasala , dukitin mo ito at itapon ! Mas mabuti pa ang magkaroon ng buhay na bulag ang isang mata , kaysa may dalawang mata kang itapon sa apoy ng impiyerno . ”
40018010	“ Pakaingatan ninyong huwag hamakin ang isa sa maliliit na ito . Sinasabi ko sa inyo , ang kanilang mga anghel ay laging nasa harap ng aking Ama na nasa langit . Sapagkat naparito ang Anak ng Tao upang iligtas ang napahamak .
40018012	“ Ano sa akala ninyo ang gagawin ng isang taong may sandaang tupa kung nawala ang isa sa mga iyon ? Hindi ba niya iiwan ang siyamnapu’t siyam sa bundok upang hanapin ang naligaw ?
40018013	Tandaan ninyo : kapag ito’y kanyang natagpuan , higit niyang ikinagagalak ang isang ito kaysa siyamnapu’t siyam na hindi naligaw .
40018014	Gayundin naman , ayaw ng inyong Ama na nasa langit na mapahamak ang isa sa maliliit na ito . ”
40018015	“ Kung magkasala sa iyo ang kapatid mo , puntahan mo siya at kausapin nang sarilinan tungkol sa kanyang kamalian . Kapag nakinig siya sa iyo , naibalik mo sa dati ang pagsasamahan ninyong magkapatid .
40018016	Ngunit kung ayaw niyang makinig sa iyo , magsama ka pa ng isa o dalawang tao upang ang lahat ng pinag-usapan ninyo ay mapatunayan ng dalawa o tatlong saksi .
40018017	Kung ayaw niyang makinig sa kanila , sabihin mo sa iglesya ang nangyari . At kung ayaw pa rin niyang makinig sa iglesya , ituring mo siyang parang Hentil o isang maniningil ng buwis . ”
40018018	“ Tandaan ninyo : anumang ipagbawal ninyo dito sa lupa ay ipagbabawal sa langit , at ang pahintulutan ninyo dito sa lupa ay pahihintulutan sa langit .
40018019	“ Tandaan din ninyo : kung ang dalawa sa inyo ay nagkaisa dito sa lupa sa paghingi ng anuman sa pananalangin , ito’y ipagkakaloob sa inyo ng aking Ama na nasa langit .
40018020	Sapagkat saanman may dalawa o tatlong nagkakatipon sa pangalan ko , naroon akong kasama nila . ”
40018021	Lumapit si Pedro at nagtanong kay Jesus , “ Panginoon , ilang beses ko po bang patatawarin ang kapatid kong paulit-ulit na nagkakasala sa akin ? Pitong beses po ba ? ”
40018022	Sinagot siya ni Jesus , “ Hindi ko sinasabing pitong beses , kundi pitumpung ulit na pito . pitumpu’t pito .
40018023	Sapagkat ang kaharian ng langit ay katulad nito : ipinasya ng isang hari na hingan ng ulat ang kanyang mga alipin tungkol sa kanilang mga utang .
40018024	Unang dinala sa kanya ang aliping may utang na milyun-milyong piso .
40018025	Dahil sa siya’y walang maibayad , iniutos ng hari na ipagbili siya , pati ang kanyang asawa , mga anak , at lahat ng kanyang ari-arian , upang siya’y makabayad .
40018026	Lumuhod ang taong ito sa harapan ng hari at nagmakaawa , ‘ Bigyan pa po ninyo ako ng panahon at babayaran ko sa inyo ang lahat . ’
40018027	Naawa sa kanya ang hari kaya’t pinatawad siya sa kanyang pagkakautang at pinalaya .
40018028	“ Ngunit pagkaalis roon ay nakatagpo niya ang isa niyang kamanggagawa na may utang na ilang daang piso sa kanya . Sinunggaban niya ito sa leeg , sabay sigaw , ‘ Magbayad ka ng utang mo ! ’
40018029	Lumuhod ito at nagmakaawa sa kanya , ‘ Bigyan mo pa ako ng panahon at babayaran kita . ’
40018030	Ngunit hindi siya pumayag . Sa halip , ito’y ipinabilanggo niya hanggang sa makabayad .
40018031	“ Labis na nagdamdam ang ibang mga tauhan ng hari nang malaman iyon , kaya’t pumunta sila sa hari at isinumbong ang buong pangyayari .
40018032	Ipinatawag ng hari ang malupit na lingkod . ‘ Napakasama mo ! ’ sabi niya . ‘ Pinatawad kita sa utang mo sapagkat nagmakaawa ka sa akin .
40018033	Naawa ako sa iyo . Hindi ba’t dapat ka rin sanang nahabag sa kapwa mo ? ’
40018034	At sa galit ng hari , siya’y ipinabilanggo hanggang sa mabayaran ang lahat ng kanyang utang .
40018035	Gayundin ang gagawin sa inyo ng aking Ama na nasa langit kung hindi ninyo patatawarin nang buong puso ang inyong mga kapatid . ”
40019001	Pagkatapos niyang ipangaral ang mga bagay na ito , umalis si Jesus sa Galilea at nagtungo sa lupain ng Judea , sa kabila ng Ilog Jordan .
40019002	Sinundan siya ng napakaraming tao , at doo’y pinagaling niya ang mga maysakit .
40019003	May ilang Pariseong lumapit sa kanya at nagtangkang humanap ng maipaparatang sa pamamagitan ng tanong na ito , “ Naaayon ba sa Kautusan na palayasin at hiwalayan ng lalaki ang kanyang asawa sa kahit anong dahilan ? ”
40019004	Sumagot si Jesus , “ Hindi pa ba ninyo nababasa sa kasulatan na sa pasimula’y nilalang ng Diyos ang tao na lalaki at babae ?
40019005	At siya rin ang nagsabi , ‘ Dahil dito’y iiwan ng lalaki ang kanyang ama’t ina , at magsasama sila ng kanyang asawa at sila’y magiging isa . ’
40019006	Hindi na sila dalawa kundi iisa , kaya’t ang pinagsama ng Diyos ay huwag paghiwalayin ng sinuman . ”
40019007	Tinanong siya ng mga Pariseo , “ Kung gayon , bakit iniutos ni Moises na bigyan ng lalaki ang kanyang asawa ng isang kasulatan ng paghihiwalay bago niya palayasin at hiwalayan ito ? ”
40019008	Sumagot si Jesus , “ Ipinahintulot ni Moises na palayasin at hiwalayan ninyo ang inyong asawa dahil sa katigasan ng inyong ulo . Subalit hindi ganoon sa pasimula .
40019009	Ito ang sinasabi ko sa inyo , sinumang lalaking magpalayas at humiwalay sa kanyang asawa , maliban kung ang asawa niya’y nangangalunya , hindi tapat sa kanilang sumpaan bilang mag-asawa . at mag-asawa ng iba , ay nagkakasala ng pangangalunya . ”
40019010	Sinabi naman ng mga alagad , “ Kung ganyan po ang kalagayan ng lalaki sa kanyang asawa , mabuti pang huwag na siyang mag-asawa . ”
40019011	Sumagot si Jesus , “ Hindi lahat ay kayang tumanggap ng aral na ito kundi sila lamang na pinagkalooban ng Diyos .
40019012	Sapagkat may iba’t ibang dahilan kung bakit may mga lalaking hindi makapag-asawa : ang ilan ay dahil sa kanilang katutubong kalagayan ; ang iba nama’y naging ganoon dahil sa kagagawan ng ibang tao ; mayroon namang hindi nag-aasawa alang-alang sa kaharian ng langit . Dapat itong gawin ng taong nakakaunawa sa katuruang ito . ”
40019013	May nagdala ng mga bata kay Jesus upang ipatong niya sa mga ito ang kanyang kamay at sila’y ipanalangin . Ngunit pinagalitan sila ng mga alagad .
40019014	Sinabi ni Jesus , “ Hayaan ninyong lumapit sa akin ang mga bata . Huwag ninyo silang pagbawalan sapagkat ang mga katulad nila ang mapapabilang sa kaharian ng langit . ”
40019015	Ipinatong nga niya sa mga bata ang kanyang kamay , at pagkatapos , siya’y umalis .
40019016	May isa namang lalaking lumapit kay Jesus at nagtanong , “ Guro , ano pong kabutihan ang dapat kong gawin upang makamtan ko ang buhay na walang hanggan ? ”
40019017	Sumagot si Jesus , “ Bakit mo ako tinatanong kung ano ang mabuti ? Iisa lang ang mabuti . Ngunit kung nais mong magkamit ng buhay na walang hanggan , sundin mo ang mga Kautusan ng Diyos . ”
40019018	“ Alin sa mga iyon ? ” tanong niya . Sumagot si Jesus , “ Huwag kang papatay ; huwag kang mangangalunya ; huwag kang magnanakaw ; huwag kang sasaksi nang walang katotohanan ;
40019019	igalang mo ang iyong ama at ina ; at ibigin mo ang iyong kapwa gaya ng pag-ibig mo sa iyong sarili . ”
40019020	Sinabi ng binata , “ Tinutupad ko na po ang lahat ng iyan . Ano pa po ang dapat kong gawin ? ”
40019021	Sumagot si Jesus , “ Kung ibig mong maging ganap , ipagbili mo ang lahat ng iyong ari-arian at ipamahagi sa mga mahihirap ang pinagbilhan . At magkakaroon ka ng kayamanan sa langit . Pagkatapos , bumalik ka at sumunod ka sa akin . ”
40019022	Pagkarinig nito , malungkot na umalis ang binata sapagkat siya’y napakayaman .
40019023	Sinabi ni Jesus sa kanyang mga alagad , “ Tandaan ninyo : napakahirap sa isang mayaman ang makapasok sa kaharian ng langit !
40019024	Inuulit ko , mas madali pang makadaan sa butas ng karayom ang isang kamelyo , kaysa makapasok sa kaharian ng Diyos ang isang mayaman . ”
40019025	Nagtaka ang mga alagad nang marinig ito kaya’t naitanong nila , “ Kung gayon , sino po ang maliligtas ? ”
40019026	Tiningnan sila ni Jesus at sinabi , “ Hindi ito magagawa ng tao , ngunit magagawa ng Diyos ang lahat ng bagay . ”
40019027	Nagsalita naman si Pedro , “ Tingnan po ninyo , iniwan namin ang lahat at kami’y sumunod sa inyo . Ano po naman ang para sa amin ? ”
40019028	Sinabi sa kanila ni Jesus , “ Tandaan ninyo : kapag naghahari na ang Anak ng Tao sa kanyang trono ng kaluwalhatian sa bagong daigdig , kayong sumunod sa akin ay uupo din sa labindalawang trono upang mamuno sa labindalawang lipi ng Israel .
40019029	Kapag iniwan ninuman ang kanyang tahanan , mga kapatid na lalaki at babae , ama , ina , asawa . mga anak , o mga lupain alang-alang sa akin ay tatanggap siya ng sandaang ibayo at pagkakalooban siya ng buhay na walang hanggan .
40019030	Ngunit maraming nauuna na magiging huli , at maraming nahuhuli na mauuna . ”
40020001	“ Ang kaharian ng langit ay maitutulad sa isang taong lumabas nang maagang-maaga upang humanap ng manggagawa para sa kanyang ubasan .
40020002	Nang magkasundo na sila sa upa na isang salaping pilak sa maghapon , ang mga manggagawa ay pinapunta niya sa kanyang ubasan .
40020003	Lumabas siyang muli nang mag-aalas nuwebe ng umaga at nakakita siya ng iba pang tatayu-tayo lamang sa palengke .
40020004	Sinabi niya sa kanila , ‘ Pumunta din kayo at magtrabaho sa aking ubasan , at bibigyan ko kayo ng karampatang upa . ’
40020005	At pumunta nga sila . Lumabas na naman siya nang mag-aalas dose ng tanghali at nang mag-aalas tres ng hapon , at ganoon din ang ginawa niya .
40020006	Nang mag-aalas singko na ng hapon , siya’y lumabas muli at nakakita pa ng mga ibang wala ring ginagawa . Sinabi niya sa kanila , ‘ Bakit tatayu-tayo lang kayo dito sa buong maghapon ? ’
40020007	‘ Kasi po’y walang magbigay sa amin ng trabaho , ’ sagot nila . Kaya’t sinabi niya , ‘ Kung gayon , pumunta kayo at magtrabaho sa aking ubasan . ’
40020008	“ Nang gumagabi na , sinabi ng may-ari ng ubasan sa kanyang katiwala , ‘ Tawagin mo na ang mga manggagawa at bayaran mo sila magmula sa huli hanggang sa unang nagtrabaho . ’
40020009	Ang mga nagsimula nang mag-aalas singko ng hapon ay tumanggap ng tig-iisang salaping pilak .
40020010	Nang lumapit ang mga nauna , inakala nilang tatanggap sila nang higit doon ; ngunit ang bawat isa’y binayaran din ng tig-iisang salaping pilak .
40020011	Nang magkagayo’y nagreklamo sila sa may-ari ng ubasan .
40020012	Sinabi nila , ‘ Isang oras lamang gumawa ang mga huling dumating , samantalang maghapon kaming nagtrabaho at nagtiis sa nakakapasong init ng araw . Bakit naman pinagpare-pareho ninyo ang aming upa ? ’
40020013	Sumagot ang may-ari ng ubasan sa isa sa kanila , ‘ Kaibigan , hindi kita dinadaya . Hindi ba’t nagkasundo tayo sa isang salaping pilak ?
40020014	Kunin mo ang para sa iyo at umalis ka na . Ano sa iyo kung ibig kong bayaran ang nahuli nang tulad ng ibinayad ko sa iyo ?
40020015	Wala ba akong karapatang gawin sa ari-arian ko ang aking maibigan ? Kayo ba’y naiinggit dahil ako’y nagmagandang-loob sa iba ? ' "
40020016	At sinabi ni Jesus , “ Ang nahuhuli ay mauuna , at ang nauuna ay mahuhuli . ”
40020017	Nang nasa daan na sila papuntang Jerusalem , ibinukod ni Jesus ang labindalawang alagad at sinabi sa kanila ,
40020018	“ Pupunta tayo sa Jerusalem . Doo’y ipagkakanulo ang Anak ng Tao sa mga punong pari at sa mga tagapagturo ng Kautusan . Hahatulan siya ng kamatayan
40020019	at ibibigay sa mga Hentil . Siya’y kukutyain , hahagupitin at ipapako sa krus ngunit muli siyang bubuhayin ng Diyos sa ikatlong araw . ”
40020020	Lumapit kay Jesus ang asawa ni Zebedeo , kasama ang dalawa niyang anak na lalaki . Lumuhod siya sa harapan ni Jesus upang sabihin ang kanyang kahilingan .
40020021	“ Ano ang gusto mo ? ” tanong ni Jesus . Sumagot siya , “ Kapag naghahari na po kayo , paupuin ninyo sa inyong tabi ang dalawa kong anak , isa sa kanan at isa sa kaliwa . ”
40020022	“ Hindi ninyo nalalaman ang inyong hinihingi , ” sabi ni Jesus sa kanila . “ Maiinuman ba ninyo ang kopa na malapit ko ng inuman ? ” “ Opo , ” tugon nila .
40020023	At sinabi ni Jesus , “ Daranasin nga ninyo ang hirap na titiisin ko . Ngunit wala sa akin ang pagpapasya kung sino ang mauupo sa aking kanan at sa aking kaliwa . Ang mga upuang iyo’y para sa pinaglalaanan ng aking Ama . ”
40020024	Nang marinig ito ng sampung alagad , nagalit sila sa magkapatid .
40020025	Dahil dito , pinalapit sila ni Jesus at sinabi sa kanila , “ Alam ninyo na ang mga pinuno ng mga Hentil ang naghahari sa kanila , at ang mga dinadakila ang siyang nasusunod .
40020026	Hindi ganyan ang dapat umiral sa inyo . Kung nais ninyong maging dakila , dapat kayong maging lingkod sa iba ,
40020027	at kung sinuman sa inyo ang nagnanais maging una , siya ay dapat maging alipin ninyo .
40020028	Sapagkat maging ang Anak ng Tao ay naparito , hindi upang paglingkuran , kundi upang maglingkod at ialay ang kanyang buhay sa ikatutubos ng marami . ”
40020029	Pag-alis nila sa Jerico , si Jesus ay sinundan ng napakaraming tao .
40020030	Doon ay may dalawang bulag na nakaupo sa tabi ng daan . Nang marinig nilang dumaraan si Jesus , sila’y nagsisigaw , “ Panginoon , Anak ni David , Jesus , Anak ni David . mahabag po kayo sa amin ! ”
40020031	Pinagsabihan sila ng mga tao at pinapatahimik , ngunit lalo silang nagsisigaw , “ Panginoon , Anak ni David , mahabag po kayo sa amin ! ”
40020032	Tumigil si Jesus , tinawag sila at tinanong , “ Ano ang gusto ninyong gawin ko para sa inyo ? ”
40020033	Sumagot sila , “ Panginoon , gusto po naming makakitang muli ! ”
40020034	Nahabag si Jesus sa kanila at hinipo ang kanilang mga mata . Agad silang nakakita , at sila’y sumunod sa kanya .
40021001	Malapit na sa Jerusalem nang sila ay dumaan sa Bethfage , sa Bundok ng mga Olibo . Inutusan ni Jesus ang dalawa sa kanyang mga alagad ,
40021002	“ Pumunta kayo sa susunod na nayon at makikita ninyo kaagad doon ang isang inahing asno na nakatali , kasama ang kanyang anak . Kalagan ninyo ang mga iyon at dalhin sa akin .
40021003	Kapag may nagtanong sa inyo , sabihin ninyong kailangan iyon ng aming Panginoon at ipapaubaya niya agad ang mga iyon sa inyo . ”
40021004	Sa gayon , natupad ang sinabi ng propeta :
40021005	“ Sa lunsod ng Zion ay ipahayag ninyo , ‘ Tingnan mo , ang hari mo’y dumarating . Siya’y mapagpakumbabá ; masdan mo’t siya’y nakasakay sa isang asno , at sa isang batang asno na anak ng isang babaing asno . ' "
40021006	Lumakad nga ang mga alagad at ginawa ang iniutos ni Jesus .
40021007	Dinala nila kay Jesus ang inahing asno at ang anak nito , at isinapin sa likod ng mga ito ang kanilang balabal . Pagkatapos , sumakay dito si Jesus .
40021008	Maraming naglatag ng kanilang balabal sa daan ; mayroon namang pumutol ng mga sanga ng kahoy at ito’y inilatag sa daan .
40021009	Nagsisigawan ang mga taong nauuna at sumusunod sa kanya . Sigaw nila , “ Purihin ang anak ni David ! Pinagpala ang dumarating sa pangalan ng Panginoon ! Purihin ang Diyos ! ”
40021010	Pagpasok ni Jesus sa Jerusalem , nagulo ang buong lunsod . “ Sino kaya ito ? ” tanong nila .
40021011	“ Si Jesus , ang propetang taga-Nazaret sa Galilea , ” sagot ng karamihan .
40021012	Pumasok si Jesus sa Templo at ipinagtabuyan niyang palabas ang mga nagbibili at namimili roon . Ipinagtataob niya ang mga mesa ng mga namamalit ng salapi at ang mga upuan ng mga nagtitinda ng kalapati .
40021013	Sinabi niya , “ Sinasabi sa Kasulatan , ‘ Ang aking tahanan ay tatawaging bahay-dalanginan . ’ Ngunit ginawa ninyo itong lungga ng mga magnanakaw . ”
40021014	Habang si Jesus ay nasa Templo , lumapit sa kanya ang mga bulag at mga pilay , at sila’y kanyang pinagaling .
40021015	Nagalit ang mga punong pari at ang mga tagapagturo ng Kautusan nang makita nila ang mga himalang ginawa niya at marinig ang mga batang sumisigaw sa loob ng Templo ng , “ Purihin ang Anak ni David ! ”
40021016	Sinabi nila kay Jesus , “ Di mo ba naririnig ang sinasabi nila ? ” “ Naririnig ko ! ” tugon ni Jesus . “ Bakit ? Hindi pa ba ninyo nababasa ang ganitong pangungusap sa kasulatan : ‘ Pinalabas mo sa bibig ng mga sanggol at ng mga pasusuhin ang wagas na papuri ? ' "
40021017	Iniwan sila ni Jesus at lumabas siya ng lunsod papuntang Bethania . Doon siya nagpalipas ng gabi .
40021018	Kinaumagahan , nang si Jesus ay pabalik sa lunsod , siya’y nakaramdam ng gutom .
40021019	Nakita niya ang isang puno ng igos sa tabi ng daan at nilapitan iyon . Wala siyang nakitang bunga kundi mga dahon lamang . Kaya’t sinabi niya dito , “ Hindi ka na mamumunga kailanman ! ” Agad na natuyo ang puno .
40021020	Nakita ng mga alagad ang nangyari at sila’y namangha . “ Paanong natuyo agad ang puno ng igos ? ” tanong nila .
40021021	Sumagot si Jesus , “ Tandaan ninyo : kung kayo’y mananalig sa Diyos at hindi mag-aalinlangan , magagawa rin ninyo ang ginawa ko sa puno ng igos na ito . Hindi lamang iyan , kung sasabihin ninyo sa bundok na ito , ‘ Umalis ka riyan , at tumalon ka sa dagat , ’ mangyayari ang inyong sinabi .
40021022	Anumang hingin ninyo sa panalangin ay tatanggapin ninyo kung nananalig kayo . ”
40021023	Pumasok si Jesus sa Templo . Habang siya’y nagtuturo doon , lumapit sa kanya ang mga punong pari at ang mga pinuno ng bayan , at siya’y tinanong , “ Ano ang karapatan mong gumawa ng mga bagay na ito ? Sino ang nagbigay sa iyo ng karapatang gumawa nito ? ”
40021024	Sumagot si Jesus , “ Tatanungin ko rin kayo . Kapag sinagot ninyo ang tanong ko , saka ko sasabihin sa inyo kung ano ang karapatan kong gumawa ng mga bagay na ito .
40021025	Kanino nagmula ang karapatan ni Juan upang magbautismo , sa Diyos ba o sa tao ? ” Kaya’t sila’y nag-usap-usap , “ Kung sasabihin nating mula sa Diyos , sasabihin naman niya sa atin , ‘ Bakit hindi ninyo siya pinaniwalaan ? ’
40021026	Ngunit kung sasabihin nating mula sa tao , baka naman kung ano ang gawin sa atin ng mga taong-bayan , sapagkat kinikilala ng lahat na si Juan ay isang propeta . ”
40021027	Kaya’t sumagot sila kay Jesus , “ Hindi namin alam ! ” Sinabi naman niya sa kanila , “ Hindi ko rin sasabihin sa inyo kung ano ang karapatan kong gumawa ng mga ginagawa ko . ”
40021028	“ Ano ang palagay ninyo rito ? May isang taong may dalawang anak na lalaki . Lumapit siya sa nakatatanda at sinabi , ‘ Anak , pumunta ka ngayon sa ubasan at magtrabaho ka roon . ’
40021029	‘ Ayoko po , ’ tugon nito , ngunit nagbago ito ng pasya at nagtrabaho sa ubasan . Lumapit din ang ama sa ikalawa at ganoon din ang kanyang sinabi . At tumugon ito , ‘ Opo , ’ ngunit hindi naman pumunta sa ubasan . ‘ Opo , ’ tugon ng nakatatandang kapatid , ngunit hindi naman ito nagpunta . Lumapit at inutusan din ng ama ang isa pang anak . ‘ Ayoko po , ’ tugon nito , ngunit nagpunta rin siya sa ubasan .
40021030	
40021031	Sino sa dalawa ang sumunod sa kalooban ng kanyang ama ? ” “ Ang nakatatanda po , ” sagot nila . Sinabi sa kanila ni Jesus , “ Tandaan ninyo : ang mga maniningil ng buwis at ang mga bayarang babae ay nauuna pa sa inyong pasakop sa paghahari ng Diyos .
40021032	Sapagkat naparito sa inyo si Juan at itinuro ang pagsunod sa kalooban ng Diyos , at hindi ninyo siya pinaniwalaan , ngunit naniwala sa kanya ang mga maniningil ng buwis at ang mga bayarang babae . Nakita ninyo ito subalit hindi pa rin kayo nagsisi’t tumalikod sa inyong mga kasalanan , at hindi rin kayo naniwala sa kanya . ”
40021033	“ Pakinggan ninyo ang isa pang talinhaga , ” sabi ni Jesus . “ May isang taong nagtanim ng ubas sa kanyang bukid . Binakuran niya ang ubasan , nilagyan ng pisaan , at tinayuan ng isang mataas na bantayan . Pagkatapos , ang ubasan ay kanyang pinaalagaan sa mga katiwala at siya’y nagpunta sa ibang lupain .
40021034	Nang dumating ang panahon ng pitasan ng ubas , pinapunta ng may-ari ng ubasan ang kanyang mga tauhan upang kunin sa mga katiwala ang kanyang kaparte .
40021035	Ngunit sinunggaban ng mga katiwala ang mga tauhan ; binugbog nila ang isa , pinatay ang ikalawa , at binato naman ang ikatlo .
40021036	Pinapunta uli ng may-ari ang mas marami pang tauhan ngunit ganoon din ang ginawa ng mga katiwala sa mga ito .
40021037	Sa kahuli-huliha’y pinapunta niya ang kanyang anak na lalaki . Sabi niya sa sarili , ‘ Marahil nama’y igagalang nila ang aking anak . ’
40021038	Ngunit nang makita ng mga katiwala ang anak , sila’y nag-usap-usap , ‘ Ito ang tagapagmana . Halikayo ! Patayin natin siya upang mapasaatin ang kanyang mamanahin . ’
40021039	Kaya’t siya’y sinunggaban nila , inilabas sa ubasan at pinatay . ”
40021040	At tinanong sila ni Jesus , “ Pagbalik ng may-ari ng ubasan , ano kaya ang gagawin niya sa mga taong iyon ? ”
40021041	Sumagot sila , “ Lilipulin niya ang mga masasamang iyon at paaalagaan ang ubasan sa ibang katiwala na magbibigay sa kanya ng kaparte sa panahon ng pamimitas . ”
40021042	Nagpatuloy si Jesus , “ Hindi pa ba ninyo nababasa ang talatang ito sa Kasulatan ? ‘ Ang batong itinakwil ng mga tagapagtayo ng bahay ang siyang naging batong-panulukan . Ginawa ito ng Panginoon , at ito’y kahanga-hangang pagmasdan ! ’
40021043	“ Kaya nga sinasabi ko sa inyo , ang kaharian ng Diyos ay kukunin sa inyo at ibibigay sa mga taong tapat na maglilingkod sa kanya .
40021044	Ang bumagsak sa batong ito ay magkakadurug-durog at ang mabagsakan nito’y magkakaluray-luray . ”
40021045	Narinig ng mga punong pari at ng mga Pariseo ang mga talinhaga ni Jesus at naunawaan nilang sila ang pinapatamaan niya .
40021046	Siya’y dadakpin sana nila ngunit natakot sila sa mga tao , sapagkat kinikilala ng mga ito na si Jesus ay isang propeta .
40022001	Muling nagsalita sa kanila si Jesus sa pamamagitan ng talinhaga . Sinabi niya ,
40022002	“ Ang kaharian ng langit ay katulad ng isang haring nagdaos ng isang handaan para sa kasal ng kanyang anak na lalaki .
40022003	Isinugo niya ang kanyang mga lingkod upang tawagin ang mga inanyayahan , ngunit ayaw nilang dumalo .
40022004	Muli siyang nagsugo ng ibang mga lingkod at kanyang pinagbilinan ng ganito : ‘ Sabihin ninyo sa mga inanyayahan na nakahanda na ang mga pagkain , napatay na ang aking mga baka at mga pinatabang guya , at handa na ang lahat . Halina kayo ! ’
40022005	Ngunit hindi ito pinansin ng mga inanyayahan . Sa halip , pumunta sila sa kani-kanilang lakad . May nagpunta sa kanyang bukid at mayroon namang nag-asikaso ng kanyang negosyo .
40022006	Sinunggaban naman ng iba ang mga lingkod , hinamak at pinatay .
40022007	Galit na galit ang hari kaya’t pinapunta niya ang kanyang mga kawal upang puksain ang mga mamamatay-taong iyon at sunugin ang kanilang lunsod .
40022008	Pagkatapos , sinabi niya sa kanyang mga lingkod , ‘ Nakahanda na ang mga pagkain ngunit hindi karapat-dapat ang mga inanyayahan .
40022009	Pumunta kayo sa mga lansangang matao at inyong anyayahan sa kasalan ang lahat ng makita ninyo . ’
40022010	Pumunta nga sa mga pangunahing lansangan ang mga lingkod at isinama nila ang lahat ng kanilang natagpuan , masasama’t mabubuti , at napuno ng mga panauhin ang bulwagang pangkasalan .
40022011	“ Pumasok ang hari upang tingnan ang mga panauhin . Nakita niya ang isang taong hindi nakadamit pangkasalan .
40022012	Tinanong niya ito , ‘ Kaibigan , bakit ka pumasok dito nang hindi nakasuot ng damit pangkasalan ? ’ Hindi nakasagot ang tao ,
40022013	kaya’t sinabi ng hari sa mga lingkod , ‘ Talian ninyo ang kanyang kamay at paa , at itapon siya sa kadiliman sa labas . Doo’y mananangis siya at magngangalit ang kanyang mga ngipin . ' "
40022014	Pagkatapos nito’y sinabi ni Jesus , “ Marami ang tinatawag , ngunit kakaunti ang pinili . ”
40022015	Umalis ang mga Pariseo at nag-usap-usap kung paano nila mahuhuli si Jesus sa kanyang pananalita .
40022016	Kaya pinapunta nila kay Jesus ang ilan sa kanilang mga alagad kasama nang ilang tagasunod ni Herodes . Sinabi ng mga sugo , “ Guro , nalalaman naming kayo’y tapat at itinuturo ninyo nang buong katotohanan ang ibig ng Diyos na gawin ng mga tao . Wala kayong itinatangi sapagkat pareho ang pagtingin ninyo sa mga tao .
40022017	Ano po ang palagay ninyo ? Naaayon ba sa Kautusan na magbayad ng buwis sa Emperador , o hindi ? ”
40022018	Alam ni Jesus ang kanilang masamang layunin kaya’t sinabi niya , “ Kayong mga mapagkunwari ! Bakit nais ninyo akong hulihin ?
40022019	Ipakita ninyo sa akin ang isang salaping pambuwis . ” At ipinakita nga nila ang isang salaping pilak .
40022020	“ Kaninong larawan at pangalan ang nakaukit diyan ? ” tanong ni Jesus .
40022021	“ Sa Emperador po , ” tugon nila . Kaya’t sinabi niya sa kanila , “ Kung gayon , ibigay ninyo sa Emperador ang para sa kanya , at sa Diyos ang para sa Diyos . ”
40022022	Namangha sila nang marinig ito , at sila’y umalis .
40022023	Nang araw ding iyon , may lumapit kay Jesus na ilang Saduseo . Ang mga ito ay hindi naniniwalang muling mabubuhay ang mga patay .
40022024	Sinabi nila , “ Guro , itinuro po ni Moises na kung mamatay na walang anak ang isang lalaki , ang kanyang kapatid ay dapat pakasal sa nabiyuda upang magkaanak sila para sa namatay .
40022025	Noon po’y may pitong magkakapatid na lalaki rito sa amin . Nag-asawa ang panganay at namatay siyang walang anak , kaya’t ang kanyang asawa ay pinakasalan ng kanyang kapatid .
40022026	Gayundin po ang nangyari sa pangalawa , sa pangatlo , hanggang sa pampito .
40022027	Pagkamatay nilang lahat , namatay naman ang babae .
40022028	Ngayon , sino po sa pito ang magiging asawa niya sa muling pagkabuhay , yamang siya’y napangasawa nilang lahat ? ”
40022029	Sumagot si Jesus , “ Maling-mali ang iniisip ninyo , palibhasa’y hindi ninyo nauunawaan ang mga Kasulatan ni ang kapangyarihan ng Diyos .
40022030	Sa muling pagkabuhay , ang mga tao’y hindi na mag-aasawa ; sila ay magiging tulad ng mga anghel sa langit .
40022031	Tungkol naman sa muling pagkabuhay ng mga patay , hindi pa ba ninyo nababasa sa Kasulatan ang sinabi sa inyo ng Diyos ? Sabi niya ,
40022032	‘ Ako nga ang Diyos ni Abraham , Diyos ni Isaac , at Diyos ni Jacob . ’ Ang Diyos ay hindi Diyos ng mga patay , kundi ng mga buháy . ”
40022033	Nang marinig ito ng mga tao , namangha sila sa kanyang katuruan .
40022034	Nagtipun-tipon ang mga Pariseo nang mabalitaan nilang napatahimik ni Jesus ang mga Saduseo .
40022035	Isa sa kanila , na dalubhasa sa Kautusang Judio , ang nagtanong kay Jesus upang subukin ito .
40022036	“ Guro , alin po ang pinakamahalagang utos sa Kautusan ? ” tanong niya .
40022037	Sumagot si Jesus , “ Ibigin mo ang Panginoon mong Diyos nang buong puso , nang buong kaluluwa , at nang buong pag-iisip .
40022038	Ito ang pinakamahalagang utos .
40022039	Ito naman ang pangalawa : Ibigin mo ang iyong kapwa gaya ng pag-ibig mo sa iyong sarili .
40022040	Sa dalawang utos na ito nakasalalay ang buong Kautusan ni Moises at ang katuruan ng mga propeta . ”
40022041	Tinanong naman ni Jesus ang mga Pariseong nagkakatipon doon .
40022042	“ Ano ang pagkaalam ninyo tungkol sa Cristo ? Kanino siyang anak ? ” “ Kay David po , ” sagot nila .
40022043	Sabi ni Jesus , “ Kung gayon , bakit siya tinawag ni David na ‘ Panginoon ’ nang nasa kanya ang Espiritu ? Ganito ang kanyang sinabi ,
40022044	‘ Sinabi ng Panginoon sa aking Panginoon : Maupo ka sa kanan ko , hanggang lubusan kong mapasuko sa iyo ang mga kaaway mo . ’
40022045	Ngayon , kung si David ay tumawag sa kanya ng ‘ Panginoon , ’ paanong masasabing anak ni David ang Cristo ? ”
40022046	Isa man sa kanila’y walang nakasagot , at mula noo’y wala nang nangahas magtanong sa kanya .
40023001	Pagkatapos ay sinabi ni Jesus sa mga tao at sa kanyang mga alagad ,
40023002	“ Ang mga tagapagturo ng Kautusan at ang mga Pariseo ang kinikilalang tagapagpaliwanag ng Kautusan ni Moises .
40023003	Kaya’t gawin ninyo ang itinuturo nila at sundin ang kanilang iniuutos , ngunit huwag ninyong tularan ang kanilang ginagawa sapagkat hindi nila tinutupad ang kanilang ipinapangaral .
40023004	Pinagpapasan nila ng mabibigat na dalahin ang mga tao , ngunit ni daliri ay ayaw nilang igalaw upang tumulong sa pagdadala ng mga iyon .
40023005	Pawang pakitang-tao ang kanilang mga gawa . Nilalaparan nila ang mga lalagyan ng talata sa kanilang noo at braso , at hinahabaan ang palawit sa laylayan ng kanilang mga damit .
40023006	Ang nais nila ay ang mga upuang pandangal sa mga handaan at ang mga tanging upuan sa sinagoga .
40023007	Gustung-gusto nilang iginagalang sila sa mga palengke , at tawaging ‘ guro . ’
40023008	Ngunit kayo , huwag kayong patawag na ‘ guro , ’ sapagkat iisa ang inyong Guro at kayong lahat ay magkakapatid .
40023009	Huwag ninyong tawaging ama ang sinumang tao sa lupa sapagkat iisa ang inyong Ama , ang Ama na nasa langit .
40023010	Huwag kayong patawag na tagapagturo , sapagkat iisa ang inyong tagapagturo , ang Cristo .
40023011	Ang pinakadakila sa inyo ay magiging lingkod ninyo .
40023012	Ang nagmamataas ay ibababâ , at ang nagpapakumbabá ay itataas . ”
40023013	“ Kahabag-habag kayo , mga tagapagturo ng Kautusan at mga Pariseo ! Mga mapagkunwari ! Hinahadlangan ninyo ang mga tao upang hindi sila makapasok sa kaharian ng langit . Ayaw na ninyong pumasok , hinahadlangan pa ninyo ang mga nais pumasok ! Kahabag-habag kayo , mga tagapagturo ng Kautusan at mga Pariseo ! Mga mapagkunwari ! Inuubos ninyo ang kabuhayan ng mga biyuda at ang idinadahilan ninyo’y ang pagdarasal ng mahahaba ! Dahil dito’y lalo pang bibigat ang parusa sa inyo !
40023015	“ Kahabag-habag kayo , mga tagapagturo ng Kautusan at mga Pariseo ! Mga mapagkunwari ! Nilalakbay ninyo ang karagatan at ginagalugad ang buong daigdig makahikayat lamang kayo ng kahit isang Hentil sa pananampalatayang Judio . Ngunit kung ito’y mahikayat , ginagawa ninyo siyang masahol pa kaysa sa inyo . Kaya’t lalong may dahilan para siya’y parusahan sa impiyerno .
40023016	“ Kahabag-habag kayo , mga bulag na taga-akay ! Itinuturo ninyo na kung gagamitin ninuman ang Templo sa panunumpa , walang anuman ito . Ngunit kung ang gagamitin niya sa panunumpa ay ang ginto ng Templo , dapat niyang tuparin ang kanyang sumpa .
40023017	Mga bulag ! Mga hangal ! Alin ba ang mas mahalaga , ang ginto , o ang Templong nagpapabanal sa ginto ?
40023018	Sinasabi rin ninyo na kung gagamitin ninuman ang dambana sa panunumpa , walang anuman ito . Ngunit kung ang gagamitin niya ay ang handog na nasa dambana , dapat niyang tuparin ang kanyang sumpa .
40023019	Mga bulag ! Alin ba ang mas mahalaga , ang handog o ang dambana na nagpapabanal sa handog ?
40023020	Kaya nga , kapag nanumpa ang sinuman na saksi ang dambana , ginagawa niyang saksi ito at ang lahat ng handog dito .
40023021	Kapag nanumpa ang sinuman na saksi niya ang Templo , ginagawa niyang saksi ito at ang Diyos na nasa Templo .
40023022	At kapag nanumpa ang sinuman na saksi niya ang langit , ginagawa niyang saksi ang trono ng Diyos at ang Diyos na nakaupo doon .
40023023	“ Kahabag-habag kayo , mga tagapagturo ng Kautusan at mga Pariseo ! Mga mapagkunwari ! Ibinibigay ninyo ang ikasampung bahagi ng naaani ninyong yerbabuena , ruda , linga , ngunit kinakaligtaan naman ninyong isagawa ang mas mahahalagang turo sa Kautusan : ang katarungan , ang pagkahabag , at ang katapatan . Huwag ninyong kaligtaang gawin ang mga ito kahit na tamang gawin ninyo ang pagbibigay ng ikasampung bahagi ng ani .
40023024	Mga bulag na taga-akay ! Sinasala ninyo ang kulisap sa inyong inumin , ngunit nilulunok naman ninyo ang kamelyo !
40023025	“ Kahabag-habag kayo , mga tagapagturo ng Kautusan at mga Pariseo ! Mga mapagkunwari ! Nililinis ninyo ang labas ng tasa at pinggan , ngunit ang mga iyon ay puno ng kasakiman at pagiging makasarili .
40023026	Bulag na Pariseo ! Linisin mo muna ang nasa loob ng tasa , at pinggan . at magiging malinis din ang labas nito !
40023027	“ Kahabag-habag kayo , mga tagapagturo ng Kautusan at mga Pariseo ! Mga mapagkunwari ! Ang katulad ninyo’y mga libingang pinaputi , magaganda sa labas , ngunit ang loob ay bulok at puno ng kalansay .
40023028	Ganyang-ganyan kayo ! Sa paningin ng tao’y mabubuti , ngunit ang totoo’y punung-puno kayo ng pagkukunwari at kasamaan . ”
40023029	“ Kahabag-habag kayo , mga tagapagturo ng Kautusan at mga Pariseo ! Mga mapagkunwari ! Ipinagpapatayo ninyo ng libingan ang mga propeta , at pinapaganda ang mga puntod ng mga taong namuhay nang matuwid .
40023030	Sinasabi pa ninyo , ‘ Kung kami sana’y nabuhay sa kapanahunan ng aming mga ninuno , hindi kami sasama sa pagpatay sa mga propeta . ’
40023031	Sa sinabi ninyong iyan , inaamin na ninyong kayo’y mga anak ng mga nagpapatay sa mga propeta !
40023032	Sige ! Tapusin ninyo ang pinasimulan ng inyong mga ninuno !
40023033	Mga ahas ! Lahi ng mga ulupong ! Hindi kayo makakaiwas na maparusahan sa impiyerno !
40023034	Kaya nga , magsusugo ako sa inyo ng mga propeta , mga matatalinong tao at mga tagapagturo ! Papatayin ninyo ang ilan sa kanila , at ang iba’y ipapako sa krus . Ang iba’y hahagupitin ninyo sa inyong mga sinagoga at uusigin sa bayan-bayan .
40023035	Kaya nga , paparusahan kayo dahil sa pagkamatay ng lahat ng taong pinatay na walang sala , magmula kay Abel hanggang kay Zacarias na anak ni Baraquias . Pinatay ninyo si Zacarias sa pagitan ng Templo at ng dambanang sunugan ng mga handog .
40023036	Tandaan ninyo : ang parusa sa lahat ng mga pagpatay na iyon ay mararanasan ng mga taong nabubuhay ngayon . ”
40023037	“ Jerusalem , Jerusalem ! Pinapatay mo ang mga propeta at binabato ang mga isinugo sa iyo ! Ilang ulit kong sinikap na kupkupin ang iyong mga anak , gaya ng pag-aaruga ng isang inahin sa kanyang mga sisiw , ngunit ayaw ninyo .
40023038	Kaya’t ang inyong Templo ay iiwanang tiwangwang .
40023039	Sinasabi ko sa inyo , hindi na ninyo ako makikita hanggang dumating ang oras na sabihin ninyo , ‘ Pinagpala ang dumarating sa pangalan ng Panginoon ! ' "
40024001	Lumabas si Jesus sa Templo . Paalis na siya nang lumapit ang mga alagad at itinuro sa kanya ang mga gusali ng Templo .
40024002	Sinabi niya sa kanila , “ Nakikita ba ninyo ang mga gusaling iyan ? Tandaan ninyo ! Darating ang araw na wala riyang matitirang bato sa ibabaw ng kapwa bato . Lahat ay iguguho ! ”
40024003	Noon , si Jesus ay nasa Bundok ng mga Olibo . Habang siya’y nakaupo roon , palihim siyang tinanong ng kanyang mga alagad , “ Kailan po ba mangyayari ang mga sinabi ninyo ? Ano po ang magiging palatandaan ng inyong muling pagparito at ng katapusan ng mundo ? ”
40024004	Sumagot si Jesus , “ Mag-ingat kayo upang hindi kayo mailigaw ninuman !
40024005	Maraming paparito sa pangalan ko at magpapanggap na sila ang Cristo , at marami silang maililigaw .
40024006	Makakarinig kayo ng mga labanan at makakabalita ng mga digmaan sa iba’t ibang dako . Ngunit huwag kayong mababahala dahil talagang mangyayari ang mga iyon , bagama’t hindi pa iyon ang katapusan ng mundo .
40024007	Maglalaban-laban ang mga bansa at gayundin ang mga kaharian . Magkakaroon ng taggutom at lilindol sa maraming lugar .
40024008	Ang lahat ng mga ito’y pasimula pa lamang ng mga paghihirap na tulad sa isang babaing nanganganak .
40024009	“ Sa mga panahong iyon , kapopootan kayong lahat dahil sa inyong pagsunod sa akin . Isasakdal kayo upang pahirapan at patayin ,
40024010	at dahil dito’y marami ang tatalikod sa kanilang pananampalataya . Mapopoot sila at magtataksil sa isa’t isa .
40024011	Marami ang magpapanggap na propeta at ililigaw ang mga tao .
40024012	Ang kasamaa’y lalaganap , kaya’t manlalamig ang pag-ibig ng marami .
40024013	Ngunit ang mananatiling tapat hanggang wakas ang siyang maliligtas .
40024014	Ipapangaral sa buong sanlibutan ang Magandang Balita tungkol sa paghahari ng Diyos upang ang lahat ng bansa ay makarinig nito . At kung maganap na ito , darating na ang katapusan . ”
40024015	“ Unawain ninyo itong mabuti : kapag nakita ninyong nagaganap na sa Dakong Banal ang kasuklam-suklam na kalapastanganang tinutukoy ni Propeta Daniel ,
40024016	ang mga nasa Judea ay dapat tumakas papunta sa kabundukan ,
40024017	ang nasa bubungan ay huwag nang mag-abala pang kumuha ng kahit ano sa loob ng bahay ,
40024018	at ang nasa bukid ay huwag nang umuwi upang kumuha ng balabal .
40024019	Sa mga araw na iyon , kawawa ang mga nagdadalang-tao at mga nagpapasuso !
40024020	Ipanalangin ninyo na ang inyong pagtakas ay huwag mapataon sa taglamig o sa Araw ng Pamamahinga .
40024021	Sapagkat sa panahong iyon , ang mga tao’y magdaranas ng matinding kapighatiang hindi pa nararanasan mula nang likhain ang sanlibutan hanggang sa ngayon , at hindi na mararanasan pa kahit kailan .
40024022	Sa katunayan , kung hindi paiikliin ng Diyos ang panahong iyon , walang taong maliligtas . Ngunit alang-alang sa mga hinirang ng Diyos , paiikliin ang panahong iyon .
40024023	“ Kung may magsasabi sa inyo , ‘ Narito ang Cristo ! ’ o ‘ Naroon siya ! ’ huwag kayong maniniwala .
40024024	Sapagkat may lilitaw na mga huwad na mesiyas at mga huwad na propeta . Magpapakita sila ng mga kamangha-manghang himala at mga kababalaghan upang iligaw ang marami kahit na ang mga hinirang ng Diyos .
40024025	Tandaan ninyo , ipinagpauna ko nang sabihin ito upang kayo’y makapaghanda .
40024026	“ Kaya’t kung sabihin nila sa inyo , ‘ Naroon siya sa ilang , ’ huwag kayong pumunta roon . Kung sabihin naman nilang , ‘ Naroon siya sa silid , ’ huwag kayong maniniwala .
40024027	Sapagkat darating ang Anak ng Tao na parang kidlat na gumuguhit mula sa silangan hanggang sa kanluran .
40024028	“ Kung saan may bangkay , doon nagkakatipon ang mga buwitre . ”
40024029	“ Pagkatapos ng kapighatian sa mga panahong iyon , magdidilim ang araw , hindi magliliwanag ang buwan , malalaglag mula sa langit ang mga bituin , at mayayanig ang mga kapangyarihan sa kalawakan .
40024030	Pagkatapos , lilitaw sa langit ang tanda ng Anak ng Tao at mananangis ang lahat ng bansa . Makikita nila ang Anak ng Tao na nasa alapaap at dumarating na may dakilang kapangyarihan at kadakilaan .
40024031	Sa hudyat ng malakas na tunog ng trumpeta , susuguin niya ang kanyang mga anghel sa apat na sulok ng daigdig at titipunin nila ang mga hinirang mula sa lahat ng dako . ”
40024032	“ Unawain ninyo ang aral mula sa puno ng igos ; kapag ang mga sanga nito ay umuusbong at nagkakadahon na , alam ninyong malapit na ang tag-araw .
40024033	Gayundin naman , kapag nakita ninyo ang lahat ng ito , malalaman ninyong malapit na ang pagdating ng Anak ng Tao , talagang malapit na .
40024034	Tandaan ninyo , magaganap ang lahat ng ito bago mamatay ang mga taong nabubuhay ngayon .
40024035	Lilipas ang langit at ang lupa , ngunit ang aking mga salita ay mananatili magpakailanman . ”
40024036	“ Ngunit walang nakakaalam ng araw at oras ng pagsapit niyon , kahit ang mga anghel sa langit o maging ang Anak man . Ang Ama lamang ang nakakaalam nito .
40024037	Ang pagdating ng Anak ng Tao ay tulad sa pagdating ng baha noong panahon ni Noe .
40024038	Nang mga araw na iyon , bago bumaha , ang mga tao’y nagsisikain , nag-iinuman , at nagsisipag-asawa hanggang sa pumasok si Noe sa barko .
40024039	Hindi nila namamalayan ang nangyayari hanggang sa dumating ang baha at tinangay silang lahat . Gayundin ang mangyayari sa pagdating ng Anak ng Tao .
40024040	Sa panahong iyon , may dalawang lalaking nagtatrabaho sa bukid , kukunin ang isa at iiwan ang ikalawa .
40024041	May dalawang babaing nagtatrabaho sa gilingan , kukunin ang isa at iiwan ang ikalawa .
40024042	Kaya’t maging handa kayo dahil hindi ninyo alam kung kailan darating ang inyong Panginoon .
40024043	Tandaan ninyo ito : kung alam ng may-ari ng bahay kung anong oras sa gabi darating ang magnanakaw , siya’y maghahanda at hindi niya pababayaang pasukin ang kanyang bahay .
40024044	Kaya’t lagi kayong maging handa , sapagkat darating ang Anak ng Tao sa oras na hindi ninyo nalalaman . ”
40024045	“ Sino ang tapat at matalinong alipin ? Hindi ba’t ang pinamamahala ng kanyang panginoon upang magpakain sa iba pang mga alipin sa takdang oras ?
40024046	Mapalad ang aliping iyon kapag dinatnan siyang tapat na naglilingkod sa pagbabalik ng kanyang panginoon !
40024047	Sinasabi ko sa inyo , gagawin siyang tagapamahala ng kanyang panginoon sa lahat ng mga ari-arian nito .
40024048	Ngunit kung masama ang aliping iyon , sasabihin niya sa kanyang sarili , ‘ Matatagalan pa ang pagbabalik ng aking panginoon . ’
40024049	Kaya’t sisimulan niyang bugbugin ang ibang mga alipin , at makikipagkainan at makikipag-inuman sa mga lasenggo .
40024050	Babalik ang panginoon ng aliping iyon sa araw na hindi niya inaasahan at sa oras na hindi niya alam .
40024051	Buong higpit siyang paparusahan ng kanyang panginoon , at pagkatapos ay isasama sa mga mapagkunwari . Doo’y tatangis siya at magngangalit ang ngipin . ”
40025001	“ Ang kaharian ng langit ay maitutulad dito . May sampung dalagang lumabas upang sumalubong sa lalaking ikakasal . Bawat isa’y may dalang ilawan .
40025002	Ang lima sa kanila’y hangal at ang lima nama’y matatalino .
40025003	Ang mga hangal ay nagdala ng kanilang mga ilawan ngunit hindi nagbaon ng langis .
40025004	Ang matatalino nama’y nagbaon ng langis , bukod pa sa nasa kanilang mga ilawan .
40025005	Naantala ang pagdating ng lalaking ikakasal kaya’t inantok at nakatulog sila sa paghihintay .
40025006	“ Ngunit nang hatinggabi na’y may sumigaw , ‘ Narito na ang lalaking ikakasal ! Lumabas na kayo upang salubungin siya ! ’
40025007	Agad bumangon ang sampung dalaga at inayos ang kanilang ilawan .
40025008	Sinabi ng mga hangal sa matatalino , ‘ Bigyan naman ninyo kami kahit kaunting langis . Aandap-andap na ang aming mga ilawan . ’
40025009	‘ Baka hindi ito magkasya sa ating lahat . Mabuti pa’y pumunta muna kayo sa tindahan at bumili ng para sa inyo , ’ tugon naman ng matatalino .
40025010	Kaya’t lumakad ang limang hangal na dalaga . Habang bumibili sila , dumating ang lalaking ikakasal . Ang limang nakahanda ay kasama niyang pumasok sa kasalan , at isinara ang pinto .
40025011	“ Pagkatapos , dumating naman ang limang hangal na dalaga . ‘ Panginoon , panginoon , papasukin po ninyo kami ! ’ sigaw nila .
40025012	“ Ngunit tumugon siya , ‘ Tandaan ninyo , hindi ko kayo nakikilala . ' "
40025013	Pagkatapos nito’y sinabi ni Jesus , “ Kaya’t magbantay kayo , sapagkat hindi ninyo alam ang araw o ang oras man . ”
40025014	“ Ang paghahari ng Diyos ay maitutulad sa isang taong maglalakbay . Kaya’t tinawag niya ang kanyang mga tauhan at ipinagkatiwala sa kanila ang kanyang ari-arian .
40025015	Binigyan niya ng salaping ginto ang bawat isa ayon sa kanilang kakayahan . Binigyan niya ang isa ng limanlibong salaping ginto , ang isa nama’y dalawang libong salaping ginto , at ang isa pa ay isanlibong salaping ginto . Pagkatapos nito , siya’y umalis .
40025016	Kumilos agad ang tumanggap ng limanlibong salaping ginto at ipinangalakal iyon . Kumita siya ng limanlibong salaping ginto .
40025017	Gayundin naman , ang tumanggap ng dalawang libong salaping ginto ay kumita pa ng dalawang libong salaping ginto .
40025018	Ngunit ang tumanggap ng isanlibong salaping ginto ay humukay sa lupa at itinago ang salaping ginto ng kanyang panginoon .
40025019	“ Pagkaraan ng mahabang panahon , bumalik ang panginoon ng mga tauhang iyon at sila’y pinag-ulat .
40025020	Lumapit ang tumanggap ng limanlibong salaping ginto at sinabi , ‘ Panginoon , ito po ang limanlibong salaping ginto na iniwan ninyo sa akin . Heto naman po ang limanlibong salaping ginto na tinubo nito . ’
40025021	“ Sinabi sa kanya ng panginoon , ‘ Magaling ! Tapat at mabuting lingkod ! Halika , makihati ka sa aking kagalakan . Naging tapat ka sa kaunting halaga , kaya gagawin kitang tagapamahala ng malaking halaga . ’
40025022	“ Lumapit din ang tumanggap ng dalawang libong salaping ginto at ang sabi , ‘ Panginoon , ito po ang iniwan ninyo sa aking dalawang libong salaping ginto . Heto naman po ang dalawang libong salaping ginto na tinubo nito . ’
40025023	“ Sinabi ng kanyang panginoon , ‘ Magaling ! Tapat at mabuting lingkod ! Naging tapat ka sa kaunting halaga , kaya’t pamamahalain kita sa malaking halaga . Makihati ka sa aking kagalakan ! ’
40025024	“ Lumapit naman ang tumanggap ng isanlibong salaping ginto at sinabi , ‘ Alam ko pong kayo’y mahigpit at pinipitas ninyo ang bunga ng hindi ninyo itinanim at inaani ninyo ang hindi ninyo inihasik .
40025025	Natakot po ako , kaya’t ibinaon ko sa lupa ang inyong salaping ginto . Heto na po ang salaping iniwanan ninyo sa akin . ’
40025026	“ Sumagot ang kanyang panginoon , ‘ Masama at tamad na lingkod ! Alam mo palang pinipitas ko ang bunga ng hindi ko tanim at inaani ang hindi ko inihasik ,
40025027	bakit hindi mo na lamang inilagay sa bangko ang aking salapi ! Kahit paano’y may tinubo sana ito !
40025028	Kunin ninyo sa kanya ang isanlibong salaping ginto at ibigay sa may sampung libong salaping ginto .
40025029	Sapagkat ang mayroon ay bibigyan pa , at mananagana ; ngunit ang wala , kahit ang kakaunting nasa kanya ay kukunin pa .
40025030	Itapon ninyo sa kadiliman sa labas ang walang silbing taong iyan ! Doo’y mananangis siya at magngangalit ang kanyang mga ngipin . ' "
40025031	“ Pagdating ng Anak ng Tao bilang Hari , kasama ang lahat ng anghel , uupo siya sa kanyang trono ng kaluwalhatian .
40025032	Titipunin naman sa harapan niya ang lahat ng tao at sila’y kanyang pagbubukud-bukurin , tulad ng ginagawa ng pastol sa mga tupa at mga kambing .
40025033	Inilalagay nito sa kanyang kanan ang mga tupa , at sa kaliwa naman ang mga kambing .
40025034	Kaya’t sasabihin ng hari sa mga nasa kanan niya , ‘ Halikayo , mga pinagpala ng aking Ama ! Pumasok kayo at tanggapin ang kahariang inihanda para sa inyo mula pa nang likhain ang daigdig .
40025035	Sapagkat ako’y inyong pinakain noong ako’y nagugutom ; ako’y inyong pinainom noong ako’y nauuhaw . Ako’y isang dayuhan at inyong pinatuloy .
40025036	Ako’y walang maisuot at inyong dinamitan , nagkasakit at inyong dinalaw , nabilanggo at inyong pinuntahan . ’
40025037	“ Sasagot ang mga matuwid , ‘ Panginoon , kailan po namin kayo nakitang nagutom at aming pinakain , o nauhaw at aming pinainom ?
40025038	Kailan po kayo naging dayuhan at aming pinatuloy , o kaya’y walang maisuot at aming dinamitan ?
40025039	At kailan po namin kayo nakitang nagkasakit o nabilanggo at kayo’y aming dinalaw ? ’
40025040	“ Sasabihin ng Hari , ‘ Tandaan ninyo , nang gawin ninyo ito sa isa sa mga alagad ko , siya man ang pinakahamak , ako ang inyong tinulungan . ’
40025041	“ Sasabihin naman niya sa mga nasa kaliwa , ‘ Lumayo kayo sa harapan ko ! Isinumpa kayo sa apoy na di namamatay na inihanda para sa diyablo at sa kanyang mga kampon .
40025042	Sapagkat hindi ninyo ako pinakain noong ako’y nagugutom ; hindi ninyo ako pinainom noong ako’y nauuhaw .
40025043	Hindi ninyo ako pinatuloy noong ako’y isang dayuhan . Hindi ninyo ako dinamitan noong ako’y walang maisuot . Hindi ninyo ako dinalaw noong ako’y may sakit at noong ako’y nasa bilangguan . ’
40025044	“ At sasagot din sila , ‘ Panginoon , kailan po namin kayo nakitang nagutom , nauhaw , walang matuluyan , walang maisuot , may sakit , o nasa bilangguan , na hindi namin kayo tinulungan ? ’
40025045	“ At sasabihin sa kanila ng Hari , ‘ Tandaan ninyo , nang pagkaitan ninyo ng tulong ang isa sa pinakahamak sa mga ito , ako ang inyong pinagkaitan . ’
40025046	Itataboy ang mga ito sa kaparusahang walang hanggan , ngunit ang mga matuwid ay magkakaroon ng buhay na walang hanggan . ”
40026001	Matapos ituro ni Jesus ang lahat ng ito , sinabi niya sa kanyang mga alagad ,
40026002	“ Gaya ng alam ninyo , dalawang araw na lamang at Paskwa na . Ang Anak ng Tao ay pagtataksilan upang maipapako sa krus . ”
40026003	Ang mga punong pari at ang mga pinuno ng bayan ay nagkakatipon noon sa palasyo ng pinakapunong pari na si Caifas .
40026004	Binalak nilang ipadakip si Jesus nang lihim at ipapatay .
40026005	Ngunit sinabi nila , “ Huwag sa kapistahan , baka magkagulo ang mga tao . ”
40026006	Nasa Bethania noon si Jesus , sa bahay ni Simon na ketongin .
40026007	Lumapit sa kanya ang isang babaing may dalang sisidlang alabastro na puno ng napakamahal na pabango . Ibinuhos ito sa ulo ni Jesus habang siya’y kumakain .
40026008	Nagalit ang mga alagad nang makita ito . “ Bakit inaksaya ang pabango ? ” tanong nila .
40026009	“ Naipagbili sana iyon sa malaking halaga at naibigay sa mga mahihirap ang pinagbilhan ! ”
40026010	Alam ito ni Jesus kaya’t sinabi niya , “ Bakit ninyo minamasama ang ginagawa niya ? Isang mabuting bagay ang ginawa niyang ito sa akin .
40026011	Sapagkat habang panaho’y kasama ninyo ang mga mahihirap , ngunit ako’y hindi ninyo kasama habang panahon .
40026012	Hindi pa ma’y binuhusan na niya ako ng pabango bilang paghahanda sa paglilibing sa akin .
40026013	Tandaan ninyo , saan man ipangaral ang Magandang Balita sa buong mundo , babanggitin ang ginawa niyang ito bilang pag-alaala sa kanya . ”
40026014	Si Judas Iscariote , isa sa Labindalawa , ay nakipagkita sa mga punong pari .
40026015	“ Ano po ang ibibigay ninyo sa akin kung tulungan ko kayong madakip si Jesus ? ” tanong niya . Noon di’y binayaran nila si Judas ng tatlumpung pirasong pilak .
40026016	Mula noon , humanap na si Judas ng pagkakataon upang maipagkanulo si Jesus .
40026017	Dumating ang unang araw ng Pista ng Tinapay na Walang Pampaalsa . Lumapit kay Jesus ang mga alagad at nagtanong , “ Saan po ninyo nais na maghanda kami ng hapunang pampaskwa ? ”
40026018	Sumagot siya , “ Puntahan ninyo sa lunsod ang isang tao at sabihin ninyo sa kanya , ‘ Ipinapasabi po ng Guro na sumapit na ang kanyang oras . Siya at ang mga alagad niya’y sa bahay ninyo kakain ng hapunang pampaskwa . ' "
40026019	Sinunod ng mga alagad ang utos ni Jesus , at doo’y inihanda nga nila ang hapunang pampaskwa .
40026020	Nang gabing iyon , dumulog sa mesa si Jesus , kasama ang Labindalawa . labindalawang alagad .
40026021	Sinabi ni Jesus habang sila’y kumakain , “ Tandaan ninyo , ako’y pagtataksilan ng isa sa inyo ! ”
40026022	Nanlumo ang mga alagad , at isa-isang nagtanong sa kanya , “ Hindi ako iyon , di po ba , Panginoon ? ”
40026023	Sumagot si Jesus , “ Ang kasabay kong sumawsaw sa mangkok ang siyang magkakanulo sa akin .
40026024	Mamamatay ang Anak ng Tao ayon sa nasusulat tungkol sa kanya subalit kahabag-habag ang taong magkakanulo sa kanya ! Mabuti pa sa taong iyon ang hindi na siya ipinanganak ! ”
40026025	Si Judas na magkakanulo sa kanya ay nagtanong din , “ Guro , ako po ba ? ” Sumagot si Jesus , “ Ikaw ang nagsabi nyan . ”
40026026	Habang sila’y kumakain , dumampot si Jesus ng tinapay , at matapos magpasalamat sa Diyos ay pinaghati-hati niya iyon , ibinigay sa mga alagad at sinabi , “ Kunin ninyo ito at kainin . Ito ang aking katawan . ”
40026027	Pagkatapos , dumampot siya ng kopa , nagpasalamat sa Diyos at ibinigay iyon sa kanila . Sinabi niya , “ Uminom kayong lahat nito
40026028	sapagkat ito ang aking dugo ; pinapagtibay nito ang tipan bagong tipan . ng Diyos . Ang aking dugo ay mabubuhos para sa kapatawaran ng kasalanan ng marami .
40026029	Sinasabi ko sa inyo , hinding-hindi na ako iinom nitong alak na mula sa ubas hanggang sa araw na ako’y muling uminom nito na kasalo ninyo sa kaharian ng aking Ama . ”
40026030	At pagkaawit ng isang himno , sila’y nagpunta sa Bundok ng mga Olibo .
40026031	Sinabi ni Jesus sa kanila , “ Sa gabing ito , ako’y iiwan ninyong lahat , gaya ng sinasabi sa Kasulatan , ‘ Papatayin ko ang pastol at magkakawatak-watak ang mga tupa . ’
40026032	Ngunit pagkatapos na ako’y muling mabuhay , mauuna ako sa inyo sa Galilea . ”
40026033	Sumagot si Pedro , “ Kahit na po kayo iwan ng lahat , hindi ko kayo iiwan . ”
40026034	Sumagot si Jesus , “ Tandaan mo , sa gabi ring ito , bago tumilaok ang manok , tatlong beses mo akong ikakaila . ”
40026035	Ngunit matigas na sinabi ni Pedro , “ Kahit na ako’y patayin kasama ninyo , hindi ko kayo ikakaila . ” Ganoon din ang sinabi ng lahat ng alagad .
40026036	Isinama ni Jesus ang kanyang mga alagad sa isang lugar na tinatawag na Getsemani . Sinabi niya sa kanila , “ Dito muna kayo’t mananalangin ako sa dako roon . ”
40026037	Ngunit isinama niya sina Pedro at ang dalawang anak ni Zebedeo . Nagsimulang mabagabag at maghirap ang kanyang kalooban ,
40026038	kaya’t sinabi niya sa kanila , “ Ako’y puno ng hapis na halos ikamatay ko ! Maghintay kayo rito at samahan ninyo ako sa pagpupuyat ! ”
40026039	Lumayo siya nang kaunti , nagpatirapa siya at nanalangin , “ Ama ko , kung maaari po , ilayo ninyo sa akin ang kopang ito ng paghihirap . Ngunit hindi po ang kalooban ko , kundi ang kalooban ninyo ang mangyari . ”
40026040	Nagbalik siya at dinatnan niyang natutulog ang tatlong alagad . Sinabi niya kay Pedro , “ Talaga bang hindi kayo makapagpuyat na kasama ko kahit isang oras man lamang ?
40026041	Magbantay kayo at manalangin upang huwag kayong madaig ng tukso . Ang espiritu’y nakahanda ngunit ang laman ay mahina . ”
40026042	Muli siyang lumayo at nanalangin , “ Ama ko , kung hindi po maaaring maialis ang kopang ito malibang inumin ko , mangyari nawa ang inyong kalooban . ”
40026043	Muli siyang nagbalik at nakita na naman niyang natutulog sila , sapagkat sila’y antok na antok .
40026044	Iniwan niyang muli ang tatlong alagad at siya’y nanalangin , at iyon din ang kanyang sinabi .
40026045	Nagbalik na naman siya sa mga alagad at sinabi sa kanila , “ Natutulog pa ba kayo at nagpapahinga ? Dumating na ang oras na ang Anak ng Tao ay ipagkakanulo sa mga makasalanan .
40026046	Bumangon kayo at tayo na ! Narito na ang magtataksil sa akin . ”
40026047	Nagsasalita pa si Jesus nang dumating si Judas , na kabilang sa Labindalawa . May kasama siyang maraming tao na may dalang mga tabak at pamalo ; isinugo sila ng mga punong pari at mga pinuno ng bayan .
40026048	Bago pa sila dumating doon , sinabi na ng taksil sa kanyang mga kasama , “ Kung sinong hahalikan ko , siya ang dakpin ninyo . ”
40026049	Nilapitan niya agad si Jesus at binati , “ Magandang gabi po , Guro , ” saka hinalikan .
40026050	Sinabi sa kanya ni Jesus , “ Kaibigan , gawin mo na ang sadya mo . ” At siya’y nilapitan nila at dinakip .
40026051	Bumunot ng tabak ang isa sa mga kasama ni Jesus at tinaga ang utusan ng pinakapunong pari , at natagpas ang tainga niyon .
40026052	Sinabi sa kanya ni Jesus , “ Ibalik mo ang iyong tabak sa lalagyan ! Ang nabubuhay sa tabak ay sa tabak mamamatay .
40026053	Hindi mo ba alam na kung hihingi ako ng tulong sa aking Ama ay papadalhan agad niya ako ng labindalawang batalyon ng mga anghel ?
40026054	Ngunit paanong matutupad ang mga Kasulatan na nagsasabing ito’y dapat mangyari ? ”
40026055	Binalingan niya ang mga tao at sinabi , “ Ako ba’y tulisan at naparito kayong may mga tabak at pamalo upang ako’y dakpin ? Araw-araw , nakaupo akong nagtuturo sa Templo , ngunit hindi ninyo ako dinakip .
40026056	Ngunit nangyari ang lahat ng ito upang matupad ang sinulat ng mga propeta . ” Tumakas ang mga alagad at iniwan siyang mag-isa .
40026057	Dinala si Jesus ng mga dumakip sa kanya sa bahay ni Caifas , ang pinakapunong pari ; doon nagkakatipon ang mga tagapagturo ng Kautusan at ang mga pinuno ng bayan .
40026058	Sumunod si Pedro , ngunit hindi gaanong lumalapit . Pagdating sa tahanan ng pinakapunong pari , pumasok siya sa bakuran at naupo sa patyo kasama ng mga bantay . Nais niyang makita kung ano ang mangyayari .
40026059	Samantala , ang mga punong pari at ang buong Sanedrin ay naghahanap ng sasaksi laban kay Jesus upang ito’y maipapatay .
40026060	Kahit na maraming humarap at sumaksi ng kasinungalingan tungkol sa kanya , wala silang matagpuang makakapagpatotoong si Jesus ay dapat mamatay . Sa wakas , may dalawang humarap
40026061	at nagsabi , “ Sinabi ng taong ito na kaya daw niyang gibain ang Templo ng Diyos at muli itong itayo sa loob ng tatlong araw . ”
40026062	Tumayo ang pinakapunong pari at sinabi kay Jesus , “ Wala ka bang isasagot sa paratang na ito laban sa iyo ? ”
40026063	Ngunit hindi umimik si Jesus . Kaya’t sinabi sa kanya ng pinakapunong pari , “ Iniuutos ko sa iyo sa ngalan ng Diyos na buháy , sabihin mo sa amin kung ikaw nga ang Cristo , ang Anak ng Diyos . ”
40026064	Sumagot si Jesus , “ Kayo na ang nagsabi . At sinasabi ko pa sa inyo , di na magtatagal at makikita ninyo ang Anak ng Tao na nakaupo sa kanan ng makapangyarihang Diyos at dumarating na nasa alapaap ! ”
40026065	Pagkarinig nito , pinunit ng pinakapunong pari ang kanyang damit at sinabi , “ Nilapastangan niya ang Diyos ! Hindi na natin kailangan ng mga saksi . Narinig ninyo ngayon ang kanyang paglapastangan sa Diyos !
40026066	Ano ang pasya ninyo ? ” Sumagot sila , “ Dapat siyang mamatay ! ”
40026067	Dinuraan nila si Jesus sa mukha at pinagsusuntok . Pinagsasampal naman siya ng iba ,
40026068	at kinutya , “ Hoy , Cristo , hulaan mo nga kung sino ang sumampal sa iyo ! ”
40026069	Samantala , si Pedro ay nakaupo noon sa patyo . Nilapitan siya ng isang utusang babae at sinabi sa kanya , “ Kasamahan ka rin ni Jesus na taga-Galilea , hindi ba ? ”
40026070	Ngunit nagkaila si Pedro sa harap ng lahat . “ Wala akong nalalaman sa sinasabi mo , ” sagot niya .
40026071	Pumunta siya sa may pintuan at nakita siya ng isa pang utusang babae . Sinabi nito sa mga naroon , “ Ang taong ito’y kasamahan ni Jesus na taga-Nazaret . ”
40026072	Muling nagkaila si Pedro , “ Isinusumpa ko , hindi ko kakilala ang taong iyon ! ”
40026073	Makalipas ang ilang sandali , lumapit kay Pedro ang mga naroon . Sabi nila , “ Isa ka nga sa mga tauhan niya . Halatang-halata ka sa punto ng iyong pagsasalita . ”
40026074	Sumagot si Pedro , “ Mamatay man ako ! Talagang hindi ko nakikilala ang taong iyan . ” Pagkasabing-pagkasabi nito , tumilaok ang manok .
40026075	Naalala ni Pedro ang sinabi ni Jesus , “ Bago tumilaok ang manok , tatlong beses mo akong ikakaila . ” Lumabas siya at tumangis nang buong kapaitan .
40027001	Kinaumagahan , nagpulong ang mga punong pari at mga pinuno ng bayan kung paano nilang maipapapatay si Jesus .
40027002	Kaya siya’y iginapos nila at dinala kay Pilato na siyang gobernador doon .
40027003	Nang makita ni Judas na si Jesus ay nahatulang mamatay , nagsisi siya at isinauli sa mga punong pari at mga pinuno ng bayan ang tatlumpung pirasong pilak .
40027004	Sinabi niya , “ Nagkasala ako ! Ipinagkanulo ko ang dugo ng taong wala ni anumang bahid ng kasalanan . ” “ Ano ang pakialam namin sa iyo ? Bahala ka sa buhay mo ! ” sagot nila .
40027005	Inihagis ni Judas sa loob ng Templo ang tatlumpung pirasong pilak , at pagkaalis doon , siya’y nagbigti .
40027006	Pinulot ng mga punong pari ang mga pirasong pilak . Sinabi nila , “ Labag sa Kautusan na ilagay ang salaping ito sa kabang-yaman ng Templo sapagkat bayad ito sa buhay ng isang tao . ”
40027007	Nagkaisa sila na ang salaping iyon ay ibili ng bukid ng isang magpapalayok , upang gawing libingan ng mga dayuhan .
40027008	Mula noon hanggang sa panahong ito , ang bukid na iyon ay tinawag na “ Bukid ng Dugo . ”
40027009	Sa gayon , natupad ang sinabi ni propeta Jeremias : “ Kinuha nila ang tatlumpung pirasong pilak , ang halagang katumbas niya ayon sa mga Israelita ,
40027010	at ginamit ito upang bilhin ang bukid ng isang magpapalayok , ayon sa iniutos sa akin ng Panginoon . ”
40027011	Iniharap si Jesus sa gobernador at siya’y tinanong nito , “ Ikaw nga ba ang Hari ng mga Judio ? ” Sumagot si Jesus , “ Ikaw na ang may sabi . ”
40027012	Ngunit nang paratangan siya ng mga punong pari at ng mga pinuno ng bayan , hindi siya umimik .
40027013	Kaya’t sinabi sa kanya ni Pilato , “ Hindi mo ba narinig ang paratang nila laban sa iyo ? ”
40027014	Ngunit hindi pa rin siya umimik kaya’t labis na nagtaka ang gobernador .
40027015	Nakaugalian na ng gobernador na tuwing Paskwa ay magpalaya ng isang bilanggo na hinihiling ng taong-bayan .
40027016	Si Jesus Barabbas ay isang kilalang bilanggo noon .
40027017	Nang magkatipon ang mga tao ay tinanong sila ni Pilato , “ Sino ang ibig ninyong palayain ko , si Jesus Barabbas , o si Jesus na tinatawag na ‘ Cristo ’ ? ”
40027018	Alam ni Pilato na naiinggit lamang sila kaya nila isinakdal si Jesus .
40027019	Bukod dito , nang si Pilato ay nakaupo sa hukuman , nagpasabi ang kanyang asawa , “ Huwag kang makialam sa taong iyan . Wala siyang kasalanan . Ngayon ay pinapahirapan ako ng aking panaginip tungkol sa kanya . ”
40027020	Ang mga tao nama’y sinulsulan ng mga punong pari at ng mga pinuno ng bayan na hilingin kay Pilato na si Barabbas ang palayain at si Jesus ay ipapatay .
40027021	Muli silang tinanong ng gobernador , “ Sino sa dalawa ang nais ninyong palayain ko ? ” “ Si Barabbas ! ” sigaw ng mga tao .
40027022	Sinabi sa kanila ni Pilato , “ Kung gayon , ano ang gagawin ko kay Jesus , na tinatawag na Cristo ? ” At sumagot ang lahat , “ Ipako siya sa krus ! ”
40027023	“ Bakit ? Ano ang nagawa niyang masama ? ” tanong ni Pilato . Ngunit lalo pang lumakas ang kanilang sigawan , “ Ipako siya sa krus ! ”
40027024	Nang makita ni Pilato na wala siyang magagawa , at malamang pa’y magkagulo , nagpakuha siya ng tubig at naghugas ng kamay sa harap ng mga tao . “ Wala akong pananagutan sa dugo pagkamatay . ng taong ito . Ito’y pananagutan ninyo ! ” sabi niya .
40027025	Sumagot naman ang mga tao , “ Pananagutan namin at ng aming mga anak ang dugo niya . ”
40027026	Pinalaya nga ni Pilato si Barabbas at ipinahagupit naman si Jesus . Pagkatapos , ibinigay siya sa kanila upang ipako sa krus .
40027027	Si Jesus ay dinala ng mga kawal ng gobernador sa palasyo ng gobernador , at nagkatipon ang buong batalyon sa paligid niya .
40027028	Siya’y hinubaran nila at sinuotan ng isang balabal na matingkad na pula .
40027029	Kumuha sila ng sangang matinik , ginawa itong korona at ipinutong sa kanya . Pagkatapos , pinahawak sa kanyang kanang kamay ang isang tangkay ng tambo . Siya’y ininsulto nila , niluhud-luhuran at kinutya ng ganito , “ Mabuhay ang Hari ng mga Judio ! ”
40027030	Siya’y pinagduduraan pa nila . Kinuha nila ang tambo at ito’y inihampas sa kanyang ulo .
40027031	Matapos kutyain , hinubad nila ang balabal at muling sinuotan ng sarili niyang damit . Pagkatapos , inilabas siya upang ipako sa krus .
40027032	Paglabas ng lunsod , nakita ng mga sundalo si Simon na taga-Cirene . Pilit nilang ipinapasan sa kanya ang krus ni Jesus .
40027033	Dumating sila sa lugar na tinatawag na Golgotha , na ang kahulugan ay “ Pook ng Bungo . ”
40027034	Binigyan nila si Jesus ng alak na hinaluan ng apdo , ngunit nang matikman niya iyon ay hindi niya ininom .
40027035	Nang maipako na siya sa krus , pinaghati-hatian ng mga kawal ang kanyang mga damit sa pamamagitan ng palabunutan ,
40027036	at pagkatapos , naupo sila upang siya’y bantayan .
40027037	Isinulat nila sa kanyang ulunan ang paratang laban sa kanya , “ Ito’y si Jesus na Hari ng mga Judio . ”
40027038	At may dalawang magnanakaw na ipinako rin sa krus , isa sa gawing kanan at isa sa kaliwa .
40027039	Ininsulto rin siya ng mga nagdaraan . Pailing-iling nilang
40027040	sinasabi , “ Di ba’t ikaw ang gigiba ng Templo at muling magtatayo nito sa loob ng tatlong araw ? Iligtas mo ngayon ang iyong sarili ! Kung ikaw nga ang Anak ng Diyos , bumabâ ka sa krus ! ”
40027041	Kinutya naman siya ng mga punong pari , mga tagapagturo ng Kautusan at mga pinuno ng bayan . Sinasabi nila ,
40027042	“ Iniligtas niya ang iba ngunit ang sarili ay hindi mailigtas ! Di ba siya ang Hari ng Israel ? Bumabâ lang siya ngayon sa krus ay maniniwala na kami sa kanya !
40027043	Nananalig siya sa Diyos , at sinasabi niyang siya ang Anak ng Diyos . Tingnan natin kung ililigtas siya ng Diyos ! ”
40027044	Nilait din siya ng mga magnanakaw na ipinakong kasama niya .
40027045	Mula sa tanghaling tapat hanggang sa ikatlo ng hapon ay nagdilim sa buong lupain .
40027046	Nang mag-aalas tres na ng hapon , sumigaw si Jesus , na ang ibig sabihi’y “ Diyos ko , Diyos ko , bakit mo ako pinabayaan ? ”
40027047	Ito’y narinig ng ilan sa mga nakatayo roon kaya’t sinabi nila , “ Tinatawag niya si Elias ! ”
40027048	May isang tumakbo at kumuha ng espongha , binasa ito ng maasim na alak , inilagay sa dulo ng isang patpat at ipinasipsip kay Jesus .
40027049	Sinabi naman ng iba , “ Hintay muna , tingnan natin kung darating si Elias upang iligtas siya ! ”
40027050	Muling sumigaw si Jesus nang malakas at siya’y nalagutan ng hininga .
40027051	Biglang nahati ang tabing ng Templo , mula sa itaas hanggang sa ibaba . Nayanig ang lupa at nabiyak ang mga bato .
40027052	Nabuksan ang mga libingan at muling nabuhay ang maraming banal na namatay .
40027053	Lumabas sila ng libingan , at nang muling mabuhay si Jesus , sila’y pumasok sa banal na lunsod , at doo’y marami ang nakakita sa kanila .
40027054	Nasindak ang opisyal at ang mga kawal na nagbabantay kay Jesus nang maramdaman nila ang lindol at masaksihan ang lahat ng nangyari . Sabi nila , “ Tunay na siya’y Anak ng Diyos ! ”
40027055	Naroon din ang maraming mga babaing nakatanaw mula sa malayo . Mula pa sa Galilea , sila’y sumunod na naglilingkod kay Jesus .
40027056	Kabilang sa kanila si Maria Magdalena , si Maria na ina ni Santiago at ni Jose , at ang asawa ni Zebedeo .
40027057	Pagsapit ng dilim , dumating si Jose , ang isang mayamang taga-Arimatea na tagasunod din ni Jesus .
40027058	Hiningi niya kay Pilato ang bangkay ni Jesus , kaya’t iniutos ni Pilato na ibigay ito kay Jose .
40027059	Nang makuha na ang bangkay , binalutan niya ito ng malinis na tela ng lino .
40027060	Inilagay niya ito sa kanyang bagong libingan na ipinauka niya sa bato . Pagkatapos , iginulong niya sa pintuan ang isang malaking batong panakip , at saka umalis .
40027061	Kasama sa paglilibing sina Maria Magdalena at ang isa pang Maria ; nakaupo sila sa tapat ng libingan .
40027062	Kinabukasan , pagkatapos ng Araw ng Paghahanda , sama-samang nagpunta kay Pilato ang mga punong pari at ang mga Pariseo .
40027063	Sinabi nila , “ Naalala po namin na sinabi ng mapagpanggap na iyon noong siya’y nabubuhay pa , na siya’y muling mabubuhay pagkaraan ng tatlong araw .
40027064	Kaya pabantayan po sana ninyong mabuti ang libingan hanggang sa ikatlong araw . Baka pumunta doon ang kanyang mga alagad at kunin ang bangkay at pagkatapos ay ipamalitang siya’y muling nabuhay . Ang pandarayang ito ay magiging masahol pa kaysa una . ”
40027065	Sinabi sa kanila ni Pilato , “ Kumuha kayo ng mga kawal at pabantayan ninyong mabuti ang libingan . ”
40027066	Kaya pumaroon nga sila at nilagyan ng tatak ang batong panakip sa libingan , at pinabantayan ito sa mga kawal .
40028001	Makaraan ang Araw ng Pamamahinga , sa pagbubukang-liwayway nang unang araw ng sanlinggo , lumakad si Maria Magdalena at ang isa pang Maria upang tingnan ang libingan ni Jesus .
40028002	Biglang lumindol nang malakas . Bumabâ mula sa langit ang isang anghel ng Panginoon , iginulong ang batong nakatakip sa libingan at umupo sa ibabaw niyon .
40028003	Ang kanyang mukha ay nakakasilaw na parang kidlat at puting-puti ang kanyang damit .
40028004	Nanginig sa takot ang mga bantay nang makita ang anghel , at sila’y nabuwal na parang mga patay .
40028005	Ngunit sinabi ng anghel sa mga babae , “ Huwag kayong matakot ; alam kong hinahanap ninyo si Jesus na ipinako sa krus .
40028006	Wala na siya rito sapagkat siya’y muling nabuhay gaya ng kanyang sinabi . Halikayo’t tingnan ninyo ang pinaglibingan sa kanya .
40028007	Magmadali kayo at ibalita sa kanyang mga alagad na siya’y muling nabuhay ! At papunta na siya sa Galilea . Makikita ninyo siya roon ! Iyan ang balitang hatid ko sa inyo . ”
40028008	At dali-dali nga silang umalis sa libingan na may magkahalong takot at galak , at patakbong pumunta sa mga alagad upang ibalita ang nangyari .
40028009	Ngunit sinalubong sila ni Jesus at sinabi , “ Magalak kayo ! ” Lumapit sila sa kanya , hinawakan ang kanyang mga paa at sinamba siya .
40028010	Sinabi sa kanila ni Jesus , “ Huwag kayong matakot ! Magmadali kayo’t sabihin sa mga kapatid ko na pumunta sila sa Galilea , at makikita nila ako roon ! ”
40028011	Pagkaalis ng mga babae , pumunta sa lunsod ang ilan sa mga kawal na nagbabantay sa libingan at isinalaysay sa mga punong pari ang buong pangyayari .
40028012	Nakipagpulong naman ang mga punong pari sa mga pinuno ng bayan at nagkasundo silang suhulan nang malaki ang mga kawal .
40028013	At ang mga ito ay inutusan nilang ganito ang ipamalita , “ Habang natutulog kami kagabi , dumating ang mga alagad ni Jesus at ninakaw ang kanyang bangkay . ”
40028014	Sinabi pa nila , “ Huwag kayong mag-alala kung makarating man ito sa gobernador . Kami ang bahala ! ”
40028015	Tinanggap ng mga bantay ang suhol , at ganoon nga ang kanilang ginawa . Kaya magpahanggang ngayon ito pa rin ang balitang ipinagsasabi sa mga Judio .
40028016	Pumunta ang labing-isang alagad sa Galilea , sa bundok na sinabi sa kanila ni Jesus .
40028017	Nang makita nila si Jesus , siya’y sinamba nila , subalit may ilan sa kanilang nag-alinlangan .
40028018	Lumapit si Jesus at sinabi sa kanila , “ Ibinigay na sa akin ang lahat ng kapangyarihan sa langit at sa lupa .
40028019	Kaya’t habang kayo’y humahayo , gawin ninyong alagad ko ang mga tao sa lahat ng bansa . Bautismuhan ninyo sila sa pangalan ng Ama , at ng Anak , at ng Espiritu Santo .
40028020	Turuan ninyo silang sumunod sa lahat ng iniutos ko sa inyo . Tandaan ninyo , ako’y laging kasama ninyo hanggang sa katapusan ng panahon . ”
41001001	Ito ang Magandang Balita tungkol kay Jesu-Cristo , ang Anak ng Diyos . .
41001002	Nagsimula ito noong matupad ang isinulat ni propeta Isaias , “ Narito ang sugo ko na aking ipadadalang mauuna sa iyo ; ihahanda niya ang iyong daraanan .
41001003	Ito ang pahayag ng isang taong sumisigaw sa ilang : ‘ Ihanda ninyo ang daraanan ng Panginoon , gumawa kayo ng mga tuwid na landas na kanyang lalakaran ! ' "
41001004	At dumating nga sa ilang si Juan , na nagbabautismo at nangangaral . At dumating sa ilang si Juan na Tagapagbautismo na nangangaral . Sinabi niya sa mga tao , “ Pagsisihan ninyo’t talikuran ang inyong mga kasalanan at pabautismo kayo , upang kayo’y patawarin ng Diyos . ”
41001005	Halos lahat ng taga-Judea at taga-Jerusalem ay pumunta kay Juan . Ipinahayag nila ang kanilang mga kasalanan at sila’y binautismuhan niya sa Ilog Jordan .
41001006	Hinabing balahibo ng kamelyo ang damit ni Juan , at balat naman ng hayop ang kanyang sinturon . Ang kanya namang pagkain ay balang at pulot-pukyutan .
41001007	Ito ang ipinapahayag niya sa mga tao , “ Ang darating na kasunod ko ay higit na makapangyarihan kaysa sa akin . Ni hindi ako karapat-dapat yumukod at magkalas man lamang ng tali ng kanyang sandalyas . Ni hindi man lamang ako karapat-dapat na maging kanyang alipin .
41001008	Binautismuhan ko kayo sa tubig , ngunit babautismuhan niya kayo sa Espiritu Santo . ”
41001009	Nang panahong iyon , dumating si Jesus mula sa Nazaret sa Galilea , at siya’y binautismuhan ni Juan sa Ilog Jordan .
41001010	Pagkaahung-pagkaahon ni Jesus sa tubig , nakita niyang bumukas ang kalangitan at bumababa sa kanya ang Espiritu na tulad ng isang kalapati .
41001011	Narinig niya ang isang tinig na mula sa langit at nagsasabing , “ Ikaw ang minamahal kong Anak ; lubos kitang kinalulugdan . ”
41001012	Pagkatapos , sa kapangyarihan ng Espiritu , si Jesus ay pumunta sa ilang .
41001013	Nanatili siya roon nang apatnapung araw , at doo’y tinukso siya ni Satanas . Nanatili siya roon nang apatnapung araw habang siya’y tinutukso ni Satanas . Doon ay may mababangis na hayop ngunit si Jesus ay pinaglingkuran ng mga anghel .
41001014	Nang ibinilanggo na si Juan , si Jesus ay nagpunta sa Galilea at ipinangaral doon ang Magandang Balitang mula sa Diyos .
41001015	Sinabi niya , “ Dumating na ang takdang panahon . Malapit nang maghari ang Diyos ! Naghahari na ang Diyos . Kaya magsisi na kayo’t talikuran ang inyong mga kasalanan . Paniwalaan na ninyo ang Magandang Balita ! ”
41001016	Habang naglalakad si Jesus sa tabi ng Lawa ng Galilea , nakita niya ang magkapatid na Simon at Andres na nanghuhuli ng isda sa pamamagitan ng lambat . Sila’y kapwa mga mangingisda .
41001017	Sinabi ni Jesus sa kanila , “ Sumunod kayo sa akin at kayo’y gagawin kong mangingisda ng mga tao . ”
41001018	Pagkasabi niya nito’y agad iniwan ng magkapatid ang kanilang mga lambat at sumunod sa kanya .
41001019	Nagpatuloy siya sa paglalakad , at sa di-kalayuan ay nakita naman niya ang magkapatid na Santiago at Juan , na mga anak ni Zebedeo . Sila’y nasa kanilang bangka at nag-aayos ng mga lambat .
41001020	Tinawag din sila agad ni Jesus at sila ay sumunod din sa kanya . Iniwan nila sa bangka ang kanilang ama na kasama ang kanilang mga upahang manggagawa .
41001021	Nagpunta sina Jesus sa Capernaum , at nang sumunod na Araw ng Pamamahinga ay pumasok si Jesus sa sinagoga at nagturo .
41001022	Namangha ang mga tao sapagkat nagtuturo siya nang may kapangyarihan , hindi tulad ng mga tagapagturo ng Kautusan .
41001023	Bigla namang pumasok sa sinagoga ang isang lalaking sinasapian ng masamang espiritu . Ito’y sumigaw ,
41001024	“ Ano ang pakay mo sa amin , Jesus na taga-Nazaret ? Naparito ka ba upang kami’y puksain ? Kilala kita , ikaw ang Banal na mula sa Diyos . ”
41001025	Ngunit iniutos ni Jesus sa masamang espiritu , “ Tumahimik ka ! Lumabas ka sa kanya ! ”
41001026	Pinangisay ng masamang espiritu ang lalaki at sumisigaw itong lumabas sa kanya .
41001027	Ang lahat ay namangha kaya’t sila’y nagtanungan sa isa’t isa , “ Paanong nangyari iyon ? Ito ay isang kakaibang katuruan ! Makapangyarihan niyang nauutusan ang masasamang espiritu , at sumusunod naman ang mga ito sa kanya . ”
41001028	Dahil dito , mabilis na kumalat sa buong Galilea ang balita tungkol kay Jesus .
41001029	Mula sa sinagoga , si Jesus , kasama sina Santiago at Juan , ay nagtuloy agad sa bahay nina Simon at Andres .
41001030	Noon ay nakahigang nilalagnat ang biyenan ni Simon at ito’y agad nilang sinabi kay Jesus .
41001031	Kaya’t nilapitan ni Jesus ang babae , hinawakan ito sa kamay at ibinangon . Noon di’y gumaling ito at naghanda ng pagkain para sa kanila .
41001032	Pagsapit ng gabi , pagkalubog ng araw , dinala kay Jesus ang lahat ng maysakit at ang mga sinasapian ng demonyo .
41001033	Halos lahat ng mga tagaroon ay nagkatipon sa harap ng bahay .
41001034	Pinagaling ni Jesus ang maraming maysakit , anuman ang kanilang karamdaman . Pinalayas din niya ang mga demonyo , at hindi niya hinayaang magsalita ang mga ito sapagkat alam nila kung sino siya .
41001035	Madaling-araw pa’y bumangon na si Jesus at nagpunta sa isang lugar kung saan maaari siyang manalanging mag-isa .
41001036	Hinanap siya ni Simon at ng mga kasama nito , at
41001037	nang matagpuan siya ay sinabi nila , “ Hinahanap po kayo ng mga tao . ”
41001038	Ngunit sinabi niya sa kanila , “ Kailangang pumunta rin tayo sa mga karatig-bayan upang makapangaral ako roon . Ito ang dahilan ng pagparito ko . ” Ito ang dahilan ng aking pag-alis sa Capernaum .
41001039	Nilibot nga ni Jesus ang buong Galilea . Nangaral siya sa kanilang mga sinagoga at nagpalayas ng mga demonyo .
41001040	Isang taong may ketong ang lumapit kay Jesus , lumuhod ito at nagmakaawa , “ Kung nais po ninyo , ako’y inyong mapapagaling at magagawang malinis . ”
41001041	Nahabag si Jesus sa ketongin kaya’t hinawakan niya ito at sinabi , “ Oo , nais ko ! Gumaling ka ! ”
41001042	Noon di’y nawala ang ketong ng lalaki at siya’y naging malinis .
41001043	Matapos mapagbilinan , agad siyang pinaalis ni Jesus
41001044	at pinagsabihan ng ganito : “ Huwag mong sasabihin ito kaninuman . Sa halip ay magpunta ka at magpasuri sa pari . Pagkatapos , mag-alay ka ng handog para sa Diyos ayon sa iniutos ni Moises bilang patunay sa mga tao na ikaw ay magaling at malinis na . ”
41001045	Ngunit pagkaalis ng lalaki ay kanyang ipinamalita ang nangyari sa kanya . Dahil dito , hindi na nakapasok pa ng bayan si Jesus . Nanatili na lamang siya sa labas ng bayan subalit pinupuntahan pa rin siya ng mga tao mula sa iba’t ibang dako .
41002001	Pagkalipas ng ilang araw , bumalik si Jesus sa Capernaum at kumalat ang balitang siya’y nasa bahay .
41002002	Nagkatipon doon ang napakaraming tao , kaya’t halos wala nang mapwestuhan kahit sa labas ng pintuan . Habang nangangaral si Jesus ,
41002003	may dumating na apat na taong may dalang isang paralitiko .
41002004	Hindi nila mailapit ang paralitiko kay Jesus dahil sa dami ng tao , kaya’t binakbak nila ang bubong sa tapat niya at ibinabâ ang paralitikong nakaratay sa higaan .
41002005	Nang makita ni Jesus kung gaano kalaki ang kanilang pananampalataya , sinabi niya sa paralitiko , “ Anak , pinatawad na ang mga kasalanan mo . ”
41002006	May nakaupo roong ilang tagapagturo ng Kautusan na nag-isip nang ganito :
41002007	“ Bakit siya nagsasalita nang ganoon ? Nilalapastangan niya ang Diyos ! Hindi ba’t ang Diyos lamang ang makakapagpatawad ng kasalanan ? ”
41002008	Alam ni Jesus ang kanilang iniisip kaya’t sinabi niya agad , “ Bakit kayo nag-iisip nang ganyan ?
41002009	Alin ba ang mas madali , ang sabihin sa paralitiko , ‘ Pinapatawad na ang mga kasalanan mo , ’ o ang sabihing , ‘ Tumayo ka , bitbitin mo ang iyong higaan at lumakad ka ’ ?
41002010	Ngunit upang malaman ninyo na ang Anak ng Tao ay may kapangyarihang magpatawad ng mga kasalanan dito sa lupa … ” sinabi niya sa paralitiko ,
41002011	“ Tumayo ka , buhatin mo ang iyong higaan , at umuwi ka na ! ”
41002012	Tumayo nga ang paralitiko . Kaagad nitong binuhat ang kanyang higaan at umalis habang ang lahat naman ng naroroon ay namangha . Sila ay nagpuri sa Diyos at sinabi nila , “ Kailanma’y hindi pa kami nakakita ng ganito ! ”
41002013	Muling pumunta si Jesus sa baybayin ng Lawa ng Galilea . Sinundan siya roon ng napakaraming tao at sila’y kanyang tinuruan .
41002014	Pagkatapos nito , nagpatuloy si Jesus sa kanyang paglalakad at nakita niyang nakaupo sa paningilan ng buwis si Levi na anak ni Alfeo . Sinabi sa kanya ni Jesus , “ Sumunod ka sa akin . ” Tumayo naman si Levi at sumunod nga sa kanya .
41002015	Nang si Jesus at ang kanyang mga alagad ay kumakain sa bahay ni Levi , kasalo nilang kumakain ang mga maniningil ng buwis at mga makasalanang sumunod sa kanya .
41002016	Nang makita ito ng ilang tagapagturo ng Kautusan na kabilang sa pangkat ng mga Pariseo , tagapagturo ng Kautusan at mga Pariseo . tinanong nila ang kanyang mga alagad , “ Bakit siya kumakaing kasama ang mga maniningil ng buwis at mga makasalanan ? ”
41002017	Narinig ito ni Jesus kaya’t siya ang sumagot , “ Hindi nangangailangan ng manggagamot ang walang sakit kundi ang maysakit . Naparito ako upang tawagin ang mga makasalanan , hindi ang mga matuwid . ”
41002018	Minsan , nag-aayuno ang mga alagad ni Juan na Tagapagbautismo at ang mga Pariseo . May lumapit kay Jesus at nagtanong , “ Bakit po hindi nag-aayuno ang inyong mga alagad , samantalang ang mga alagad ni Juan na Tagapagbautismo at ang mga Pariseo ay nag-aayuno ? ”
41002019	Sumagot si Jesus , “ Dapat bang mag-ayuno ang mga panauhin sa kasalan habang kasama pa nila ang lalaking ikinasal ? Hindi ! Hangga’t kasama nila ito , hindi nila gagawin iyon .
41002020	Ngunit darating ang araw na ilalayo ito sa kanila , at saka pa lamang sila mag-aayuno .
41002021	“ Walang nagtatagpi ng bagong tela sa isang lumang damit sapagkat kapag umurong ang bagong tela , mababatak ang tinagpian at lalong lalaki ang punit .
41002022	Wala ring naglalagay ng bagong alak sa lumang sisidlang-balat sapagkat papuputukin lamang ng alak ang sisidlang-balat , at kapwa masasayang ang alak at ang sisidlan . Sa halip , ang bagong alak ay inilalagay sa bagong sisidlang-balat ! ”
41002023	Isang Araw ng Pamamahinga , naparaan si Jesus at ang kanyang mga alagad sa triguhan . Habang sila’y naglalakad , ang mga alagad ay pumipitas ng uhay .
41002024	Sinabi ng mga Pariseo kay Jesus , “ Tingnan mo ang ginagawa ng iyong mga alagad . Mahigpit iyang ipinagbabawal ng Kautusan sa Araw ng Pamamahinga ! ”
41002025	Sinagot naman sila ni Jesus , “ Hindi pa ba ninyo nababasa ang ginawa ni David noong panahong si Abiatar ang pinakapunong pari ? Nang si David at ang kanyang mga kasama’y magutom at walang makain , pumasok siya sa bahay ng Diyos at kumain ng tinapay na handog sa Diyos . Binigyan pa niya ang kanyang mga kasamahan . Ayon sa Kautusan , ang mga pari lamang ang may karapatang kumain niyon . ”
41002026	
41002027	Sinabi rin ni Jesus , “ Itinakda ang Araw ng Pamamahinga para sa ikabubuti ng tao ; hindi nilikha ang tao para sa Araw ng Pamamahinga .
41002028	Ang Anak ng Tao ay siyang Panginoon ng Araw ng Pamamahinga . ”
41003001	Muling pumasok si Jesus sa sinagoga . Naratnan niya roon ang isang lalaking paralisado ang isang kamay .
41003002	May ilang taong naroroon at inaabangan kung pagagalingin ni Jesus ang lalaking iyon sa Araw ng Pamamahinga , upang may maiparatang sila laban sa kanya .
41003003	Tinawag ni Jesus ang lalaking paralisado ang kamay , “ Halika rito ! ”
41003004	Pagkatapos , tinanong naman niya ang mga tao , “ Alin ba ang naaayon sa Kautusan , ang gumawa ng mabuti , o ang gumawa ng masama sa Araw ng Pamamahinga ? Ang magligtas ng buhay , o ang pumatay ? ” Ngunit sila’y hindi sumagot .
41003005	Tiningnan ni Jesus ang mga taong nakapaligid sa kanya . Galit at lungkot ang naramdaman niya dahil sa katigasan ng kanilang mga puso . Pagkatapos , sinabi niya sa maysakit , “ Iunat mo ang iyong kamay . ” Iniunat naman ng lalaki ang kanyang kamay at ito’y gumaling .
41003006	Umalis ang mga Pariseo at agad nakipagsabwatan sa mga tagasunod ni Herodes upang maipapatay si Jesus .
41003007	Umalis si Jesus at ang kanyang mga alagad at sila’y nagpunta sa tabi ng lawa . Sinundan siya roon ng napakaraming taong buhat sa Galilea , sa Judea ,
41003008	sa Jerusalem , sa Idumea , sa ibayo ng Jordan , at sa palibot ng Tiro at Sidon . Sumunod sila kay Jesus dahil nabalitaan nila ang lahat ng ginagawa niya .
41003009	Dahil napakarami ng mga tao , inutusan ni Jesus ang kanyang mga alagad na maghanda ng isang bangkang masasakyan niya upang hindi siya maipit ng mga taong dumaragsa .
41003010	Sapagkat marami na siyang pinagaling , dinudumog siya ng lahat ng maysakit upang mahawakan man lamang siya .
41003011	Bawat taong sinasapian ng masamang espiritu na makakita sa kanya ay nagpapatirapa sa harapan niya at sumisigaw , “ Ikaw ang Anak ng Diyos ! ”
41003012	Ngunit mahigpit silang inutusan ni Jesus na huwag ipagsabi kung sino siya .
41003013	Pagkatapos nito , umakyat si Jesus sa bundok kasama ang mga taong pinili niya at sumunod sa kanya .
41003014	Buhat sa mga taong iyon ay pumili siya ng labindalawa na tinawag niyang mga apostol . Hinirang niya ang mga ito upang maging kasa-kasama niya at upang suguing mangaral .
41003015	Sila ay binigyan din niya ng kapangyarihang magpalayas ng mga demonyo .
41003016	Ito ang labindalawang hinirang niya : si Simon , na pinangalanan niyang Pedro ;
41003017	sina Santiago at Juan na mga anak ni Zebedeo , sila’y tinawag din niyang Boanerges , na ang kahulugan ay “ mga anak ng kulog ” ;
41003018	sina Andres , Felipe , Bartolome , Mateo , Tomas , Santiago na anak ni Alfeo , si Tadeo , si Simon na Makabayan ,
41003019	at si Judas Iscariote na siyang nagkanulo kay Jesus .
41003020	Pag-uwi ni Jesus , muling nagkatipon doon ang napakaraming tao kaya’t hindi na sila nagkaroon ng pagkakataong kumain pa .
41003021	Nang mabalitaan iyon ng kanyang mga kasambahay , sila’y pumaroon upang sawayin siya dahil sinasabi ng mga tao na siya’y nasisiraan ng bait .
41003022	Sinasabi naman ng mga tagapagturo ng Kautusan na galing sa Jerusalem , “ Sinasapian siya ni Beelzebul . Nakapagpapalayas siya ng demonyo sa pamamagitan ng kapangyarihan ng pinuno ng mga demonyo ! ”
41003023	Dahil dito , pinalapit ni Jesus ang mga tao at sinabi sa kanila ang ilang talinhaga . Sabi niya , “ Paanong mapapalayas ni Satanas ang kanyang sarili ?
41003024	Kapag naglaban-laban ang mga mamamayan ng isang kaharian , hindi magtatagal , mawawasak ang kahariang iyon .
41003025	Kapag naglaban-laban naman ang mga magkakasambahay , hindi rin magtatagal ang sambahayang iyon .
41003026	Gayundin naman , kapag naghimagsik si Satanas laban sa kanyang sarili at magkabaha-bahagi ang kanyang nasasakupan , hindi magtatagal at darating ang kanyang wakas .
41003027	“ Subalit hindi maaaring pasukin at pagnakawan ang bahay ng isang taong malakas malibang gapusin muna siya . Kapag siya’y nakagapos na , saka pa lamang mapagnanakawan ang kanyang bahay .
41003028	Tandaan ninyo ito : maaaring patawarin ang tao sa lahat ng kanyang kasalanan at paglapastangan ,
41003029	ngunit ang sinumang lumapastangan sa Espiritu Santo ay walang kapatawaran , sapagkat ito ay walang hanggang kasalanan . ”
41003030	Sinabi ito ni Jesus sapagkat sinasabi ng mga tao na siya’y sinasapian ng masamang espiritu .
41003031	Dumating ang ina at mga kapatid ni Jesus . Sila’y nasa labas ng bahay at ipinapatawag siya .
41003032	Nang oras na iyon ay maraming taong nakaupo sa palibot ni Jesus . May nagsabi sa kanya , “ Nasa labas po at naghihintay ang inyong ina at mga kapatid . ”
41003033	“ Sino ang aking ina at mga kapatid ? ” tanong naman ni Jesus .
41003034	Tumingin siya sa mga nakaupo sa palibot at sinabi , “ Sila ang aking ina at mga kapatid !
41003035	Sapagkat ang sinumang sumusunod sa kalooban ng Diyos ay siyang aking ina at mga kapatid . ”
41004001	Muling nagturo si Jesus sa tabi ng Lawa ng Galilea . At dahil nagkatipon sa paligid niya ang napakaraming tao , siya’y sumakay at umupo sa isang bangkang nasa tubig . Nanatili naman ang karamihan sa may dalampasigan ,
41004002	at sila’y tinuruan niya ng maraming bagay sa pamamagitan ng mga talinhaga . Ganito ang sinabi niya :
41004003	“ Makinig kayo ! May isang magsasakang lumabas upang maghasik ng binhi .
41004004	Sa kanyang paghahasik ay may mga binhing nalaglag sa daan . Dumating ang mga ibon at tinuka ang mga iyon .
41004005	May mga binhi namang nalaglag sa batuhan . Bagama’t kaunti lamang ang lupa roon , agad sumibol ang mga binhing iyon .
41004006	Ngunit nang tumindi ang sikat ng araw , nalanta at natuyo ang mga binhing tumubo , palibhasa’y hindi ito masyadong nag-ugat .
41004007	May mga binhi namang nalaglag sa may damuhang matinik ; nang lumago ang mga damo , sinakal nito ang mga binhing tumubo , kaya’t hindi nakapamunga ang mga binhi .
41004008	At may mga binhi namang nalaglag sa matabang lupa . Ang mga ito ay tumubo , lumago , at namunga nang marami ; may nagkabutil ng tigtatatlumpu , tig-aanimnapu , at tigsasandaan . ”
41004009	Sinabi pa ni Jesus , “ Makinig ang may pandinig . ”
41004010	Nang nag-iisa na si Jesus , ang ilan sa mga nakikinig ay lumapit sa kanya kasama ang Labindalawa . Hiniling nilang ipaliwanag niya ang talinhaga .
41004011	Sinabi niya , “ Ipinagkaloob na sa inyo ang karapatang maunawaan ang hiwaga tungkol sa kaharian ng Diyos , ngunit sa iba , ang lahat ng bagay ay itinuturo sa pamamagitan ng talinhaga .
41004012	Nang sa gayon , ‘ Tumingin man sila nang tumingin ay hindi sila makakakita , at makinig man sila nang makinig ay hindi makakaunawa . Kung gayon , sana’y nagbalik-loob sila sa Diyos at nagkamit sana sila ng kapatawaran . ' "
41004013	Pagkatapos , tinanong sila ni Jesus , “ Hindi pa ba ninyo nauunawaan ang talinhagang ito ? Paano ninyo mauunawaan ang iba pang mga talinhaga ?
41004014	Ito ang kahulugan ng talinhaga : ang binhing inihahasik ay ang mensahe tungkol sa kaharian ng Diyos
41004015	at ang mga binhi namang nalaglag sa daan ay ang mga taong nakikinig sa mensahe ng Diyos . Pagkarinig nila’y dumating si Satanas at inalis ang mensaheng inihasik sa kanila . sa kanilang mga puso .
41004016	“ Ang katulad ng mga binhing nalaglag sa batuhan ay ang mga taong nakikinig at malugod na tumatanggap sa mensahe ng Diyos .
41004017	Subalit ang mensahe ay hindi tumitimo sa kanilang puso kaya’t hindi sila nananatili doon . Pagdating ng kapighatian o pag-uusig dahil sa mensahe ng Diyos , agad silang sumusuko .
41004018	“ Ito naman ang kahulugan ng mga binhing nalaglag sa may damuhang matinik . May mga taong nakikinig ng mensahe ng Diyos
41004019	ngunit dahil sa alalahanin sa buhay na ito , pagkasilaw sa salapi , o kaya’y pagkahumaling sa ibang mga bagay , ang mensahe ay nawalan na ng puwang sa kanilang puso kaya’t hindi ito nakapamunga .
41004020	“ Ito naman ang kahulugan ng mga binhing nalaglag sa matabang lupa . May mga taong nakikinig at tumatanggap sa mensahe ng Diyos at namumunga nang masagana ; may tigtatatlumpu , may tig-aanimnapu at may tigsasandaan . ”
41004021	Nagpatuloy si Jesus ng pagsasalita . Sinabi niya , “ Sinisindihan ba ang ilawan upang itago sa isang malaking takalan , o kaya’y sa ilalim ng higaan ? Hindi ba’t kapag nasindihan na ay inilalagay ito sa talagang patungan ng ilaw ?
41004022	Walang natatagong di malalantad , at walang lihim na di mabubunyag .
41004023	Makinig ang may pandinig ! ”
41004024	Idinugtong pa niya , “ Unawain ninyong mabuti ang inyong naririnig . Piliin ninyo ang inyong papakinggan . Ang panukat na ginagamit ninyo sa iba ay siya ring gagamiting panukat sa inyo , at higit pa roon .
41004025	Sapagkat ang mayroon ay bibigyan pa , ngunit ang wala , kahit ang kakaunting nasa kanya ay kukunin pa . ”
41004026	Sinabi pa ni Jesus , “ Ang kaharian ng Diyos ay maitutulad sa isang taong naghasik ng binhi sa kanyang bukid .
41004027	Natutulog siya kung gabi at bumabangon kung araw . Samantala , ang binhi ay tumutubo at lumalago ngunit hindi alam ng naghasik kung paano .
41004028	Ang lupa ang nagpapasibol at nagpapabunga sa mga pananim ; usbong muna ang lumilitaw , saka ang tangkay ; pagkatapos , nahihitik ito sa butil .
41004029	Kapag hinog na ang mga butil , agad niya itong ipagagapas sapagkat panahon na para ito’y anihin . ”
41004030	“ Saan pa natin maihahambing ang kaharian ng Diyos ? Anong talinhaga ang gagamitin natin upang mailarawan ito ? ” tanong ni Jesus .
41004031	“ Ang katulad nito ay butil ng mustasa na siyang pinakamaliit sa lahat ng binhi .
41004032	Ngunit kapag itinanim , ito’y lumalago at nagiging pinakamalaki sa lahat ng tanim ; ito’y nagkakasanga nang mayabong , kaya’t ang mga ibon ay nakakapamugad sa lilim nito . ”
41004033	Ipinangaral ni Jesus sa kanila ang mensahe sa pamamagitan ng maraming talinhagang tulad ng mga ito , ayon sa abot ng kanilang pang-unawa .
41004034	Hindi siya nangaral sa kanila nang hindi gumagamit ng talinhaga ; ngunit ipinapaliwanag niya ang mga ito sa kanyang mga alagad kapag sila-sila na lamang .
41004035	Kinagabiha’y sinabi ni Jesus sa mga alagad , “ Tumawid tayo sa ibayo . ”
41004036	Kaya’t iniwan nila ang mga tao at sumakay sila sa bangkang sinasakyan ni Jesus upang tumawid ng lawa . May iba pang mga bangkang nakisabay sa kanila .
41004037	Habang naglalayag , inabot sila ng malakas na bagyo kaya’t ang bangkang sinasakyan nila’y hinampas ng malalaking alon at ito’y halos mapuno na ng tubig .
41004038	Si Jesus ay natutulog noon sa may hulihan ng bangka , nakahilig sa isang unan . Ginising siya ng mga alagad at sinabi , “ Guro , bale-wala ba sa inyo kung mapahamak kami ? ”
41004039	Bumangon si Jesus at iniutos sa hangin , “ Tigil ! ” at sinabi sa alon , “ Tumahimik ka ! ” Tumigil nga ang hangin at tumahimik ang lawa .
41004040	Pagkatapos , sinabi niya sa mga alagad , “ Bakit kayo natatakot ? Hanggang ngayon ba’y wala pa rin kayong pananampalataya ? ”
41004041	Natakot sila nang labis at namangha . Sabi nila sa isa’t isa , “ Anong klaseng tao ito ? Pati hangin at lawa ay sumusunod sa inuutos niya ! ”
41005001	Dumating sila sa ibayo ng lawa , sa lupain ng mga Geraseno . Gadareno , Gergeseno .
41005002	Pagkababa ni Jesus sa bangka , siya’y sinalubong ng isang lalaking sinasapian ng masamang espiritu .
41005003	Ang lalaking ito’y nakatira sa mga libingan . Hindi na siya maigapos , kahit tanikala pa ang gamitin .
41005004	Bagama’t madalas siyang gapusin ng tanikala sa kamay at paa , nilalagot lamang niya ang mga ito . Wala nang nakakapigil sa kanya .
41005005	Araw-gabi’y nagsisisigaw siya sa mga libingan at sa kabundukan , at sinusugatan din niya ng matalas na bato ang kanyang sarili .
41005006	Malayo pa’y natanaw na nito si Jesus . Patakbo itong lumapit at lumuhod sa harapan niya .
41005007	Sumigaw siya nang malakas , “ Jesus , Anak ng Kataas-taasang Diyos , bakit mo ako pinapakialaman ? Ipangako mo sa pangalan ng Diyos na hindi mo ako pahihirapan ! ”
41005008	( Sinabi niya ito sapagkat iniutos ni Jesus , “ Masamang espiritu , lumabas ka sa taong ito ! ” )
41005009	Tinanong siya ni Jesus , “ Ano ang pangalan mo ? ” “ Batalyon , sapagkat marami kami , ” tugon niya .
41005010	At nakikiusap siya kay Jesus na huwag silang palayasin sa lugar na iyon .
41005011	Doon naman sa libis ng bundok ay may malaking kawan ng mga baboy na nagsisikain .
41005012	Nagmakaawa kay Jesus ang masasamang espiritu , “ Pasapiin mo na lamang kami sa mga baboy , ”
41005013	at sila’y pinahintulutan niya . Lumabas nga sa lalaki ang masasamang espiritu at sumapi sa mga baboy . Ang kawan , na may dalawang libo , ay nagtakbuhan sa gilid ng matarik na bangin hanggang sa nahulog ang mga ito sa lawa at nalunod .
41005014	Tumakbo ang mga tagapag-alaga ng kawan ng baboy at ibinalita sa bayan at sa karatig-pook ang mga pangyayari . Kaya’t ang mga tao ay nagpuntahan doon upang alamin ang tunay na nangyari .
41005015	Paglapit nila kay Jesus , nakita nila ang lalaking dating sinasapian ng mga demonyo ; nakaupo ito , nakadamit at matino na ang isip , at sila’y natakot .
41005016	Isinalaysay sa kanila ng mga nakakita ang nangyari sa dating sinasapian ng demonyo at ang sinapit ng mga baboy .
41005017	Dahil dito , nakiusap ang mga tao kay Jesus na umalis siya sa kanilang lupain .
41005018	Nang sumasakay na si Jesus sa bangka , nakiusap ang dating sinasapian ng mga demonyo na siya’y isama niya ,
41005019	ngunit hindi pumayag si Jesus . Sa halip ay sinabi niya sa lalaki , “ Umuwi ka na at sabihin mo sa iyong mga kamag-anak ang lahat ng ginawa sa iyo ng Panginoon , at kung paano siya nahabag sa iyo . ”
41005020	Umalis ang lalaki at ipinamalita sa buong Decapolis ang ginawa sa kanya ni Jesus . At namangha ang lahat ng nakarinig noon .
41005021	Si Jesus ay sumakay sa bangka at bumalik sa kabilang ibayo . Nasa baybayin pa lamang siya ng lawa ay dinumog na siya ng napakaraming tao .
41005022	Naroon din ang isang tagapamahala ng sinagoga na ang pangalan ay Jairo . Pagkakita kay Jesus , siya’y lumuhod sa paanan nito
41005023	at nagmamakaawa , “ Nag-aagaw-buhay po ang anak kong dalagita . Maawa po kayo , sumama kayo sa akin at ipatong ninyo sa kanya ang inyong kamay upang siya ay gumaling at mabuhay ! ”
41005024	Sumama naman si Jesus . Ngunit sumunod din sa kanya ang napakaraming tao , kaya’t halos maipit na siya .
41005025	Kasama rin doon ang isang babaing labindalawang taon nang dinudugo .
41005026	Hirap na hirap na siya sa sakit na iyon , at marami nang doktor ang sumuri sa kanya . Naubos na ang kanyang ari-arian sa pagpapagamot ngunit hindi pa rin siya gumagaling . Sa halip , lalo pang lumala ang kanyang karamdaman .
41005027	Nabalitaan niya ang tungkol kay Jesus kaya’t nakipagsiksikan siya hanggang sa makalapit sa likuran ni Jesus , at hinipo ang damit nito ,
41005028	sapagkat iniisip niyang : “ mahipo ko lang ang kanyang damit , gagaling na ako . ”
41005029	Agad ngang tumigil ang kanyang pagdurugo at naramdaman niyang magaling na siya .
41005030	Naramdaman naman ni Jesus na may kapangyarihang lumabas sa kanya , kaya’t bumaling siya agad sa mga tao at nagtanong , “ Sino ang humipo sa aking damit ? ”
41005031	Sumagot ang kanyang mga alagad , “ Nakikita po ninyong napakaraming nagsisiksikan sa paligid ninyo , bakit pa ninyo itinatanong kung sino ang humipo sa damit ninyo ? ”
41005032	Subalit patuloy na lumingun-lingon si Jesus sa paghahanap sa kung sinong humipo sa damit niya .
41005033	Palibhasa’y alam ng babae ang nangyari , siya’y nanginginig sa takot na lumapit kay Jesus , nagpatirapa , at ipinagtapat ang buong katotohanan .
41005034	Subalit sinabi sa kanya ni Jesus , “ Anak , pinagaling ka ng iyong pananampalataya . Umuwi ka na at ipanatag mo ang iyong kalooban . Ikaw ay magaling na . ”
41005035	Habang nagsasalita pa si Jesus , may ilang taong dumating mula sa bahay ni Jairo . “ Patay na po ang inyong anak . Huwag na po ninyong abalahin ang Guro , ” sabi nila .
41005036	Ngunit nang marinig ito ni Jesus , hindi pinansin ni Jesus ang kanilang sinabi . sinabi niya kay Jairo , “ Huwag kang mawalan ng pag-asa ; manampalataya ka lamang . ”
41005037	Walang isinama si Jesus noon maliban kina Pedro at ang magkapatid na Santiago at Juan .
41005038	Nang dumating sila sa bahay ni Jairo , nakita ni Jesus na nagkakagulo ang mga tao , may mga nag-iiyakan at nananaghoy .
41005039	Pagpasok niya ay kanyang sinabi , “ Bakit kayo nagkakagulo at nag-iiyakan ? Hindi patay ang bata . Siya’y natutulog lamang . ”
41005040	Dahil sa sinabi niya , pinagtawanan siya ng mga tao . Subalit pinalabas niya ang lahat maliban sa tatlong alagad at sa mga magulang ng bata , at pumasok sila sa kinaroroonan ng bata .
41005041	Hinawakan ni Jesus ang kamay ng bata at sinabi , “ Talitha koum , ” na ang ibig sabihi’y “ Ineng , bumangon ka ! ”
41005042	Noon di’y bumangon ang bata at lumakad , at labis na namangha ang lahat . Ang batang ito’y labindalawang taong gulang na .
41005043	Mahigpit na ipinagbilin ni Jesus na huwag nilang sasabihin kaninuman ang nangyari . Pagkatapos , iniutos niyang bigyan ng pagkain ang bata .
41006001	Umalis doon si Jesus at umuwi siya sa sariling bayan kasama ang kanyang mga alagad .
41006002	Pagdating ng Araw ng Pamamahinga , si Jesus ay nagturo sa sinagoga . Maraming tao ang nakarinig sa kanya at sa kanilang pagkamangha’y nagtatanungan sila , “ Saan niya natutunan ang lahat ng iyan ? Anong karunungan itong ipinagkaloob sa kanya ? Paano siya nakakagawa ng mga himala ?
41006003	Hindi ba ito ang karpinterong anak ni Maria , at kapatid nina Santiago , Jose , Judas , at Simon ? Tagarito rin ang kanyang mga kapatid na babae , hindi ba ? ” Kaya’t sila’y nagduda sa kanya at siya’y hinamak nila .
41006004	Dahil dito , sinabi ni Jesus sa kanila , “ Ang isang propeta’y iginagalang ng lahat , maliban ng kanyang mga kababayan , mga kamag-anak , at mga kasambahay . ”
41006005	Hindi siya nakagawa ng himala roon , maliban sa ilang maysakit na pinatungan niya ng kanyang kamay at pinagaling .
41006006	Nagtaka siya dahil hindi sila naniwala sa kanya . Nilibot ni Jesus ang mga nayon sa paligid at tinuruan niya ang mga tagaroon .
41006007	Tinawag niya ang Labindalawa at isinugo sila nang dala-dalawa . Sila ay binigyan niya ng kapangyarihang magpalayas ng masasamang espiritu ,
41006008	at pinagbilinang , “ Sa inyong paglalakbay , huwag kayong magdadala ng anuman , maliban sa tungkod . Huwag din kayong magdadala ng pagkain , bag , o pera .
41006009	Magsuot kayo ng sandalyas ngunit huwag kayong magdadala ng bihisan . ”
41006010	Sinabi rin niya sa kanila , “ Kapag kayo ay pinatuloy sa isang bahay , manatili kayo roon hanggang sa inyong pag-alis sa bayang iyon .
41006011	Kung ayaw kayong tanggapin o pakinggan sa isang bayan , umalis kayo roon at ipagpag ninyo ang alikabok sa inyong mga paa , bilang babala sa mga tagaroon . ”
41006012	Humayo nga ang Labindalawa at nangaral na ang mga tao ay dapat magsisi at tumalikod sa kanilang mga kasalanan .
41006013	Pinalayas nila ang mga demonyo mula sa mga sinasapian ng mga ito ; pinahiran nila ng langis ang maraming maysakit at pinagaling ang mga ito .
41006014	Nakarating kay Haring Herodes ang balita tungkol kay Jesus , sapagkat bantog na bantog na ito . May mga nag-aakala na si Juan na Tagapagbautismo ay muling nabuhay kaya si Jesus ay nakakagawa ng mga himala .
41006015	Ngunit mayroon ding nagsasabi na siya si propeta Elias . At may iba pang nagsasabing , “ Siya’y isang propeta , katulad ng mga propeta noong unang panahon . ”
41006016	Nang ito’y marinig ni Herodes , sinabi niya , “ Siya ay si Juan na aking pinapugutan ng ulo . Muli siyang nabuhay . ”
41006017	Si Herodes mismo ang nagpahuli at nagpabilanggo kay Juan dahil sa kagustuhan ni Herodias . ( Ang babaing ito ay pinakasalan at kinakasama ni Herodes bagama’t ito’y asawa ng kapatid niyang si Felipe . )
41006018	Sapagkat laging sinasabi ni Juan kay Herodes , “ Labag sa batas na kasamahin mo ang asawa ng inyong kapatid ! ”
41006019	At dahil dito , si Herodias ay nagkimkim ng galit kay Juan at ibig niya itong ipapatay . Ngunit hindi niya ito magawâ
41006020	sapagkat alam niyang natatakot si Herodes kay Juan . Itinuturing ng hari na si Juan ay taong matuwid at banal , at sinisikap niyang huwag itong mapahamak . Gustung-gusto niyang makinig kay Juan kahit na labis siyang nalilito sa mga sinasabi nito . kahit na taliwas ang mga ginagawa niya sa sinasabi nito ; kaya’t marami siyang ginagawa ayon sa sinasabi nito .
41006021	Subalit nagkaroon din ng pagkakataon si Herodias na ipapatay si Juan nang sumapit ang kaarawan ni Herodes . Si Herodes ay nagpahanda ng malaking salu-salo at inanyayahan niya ang kanyang mga opisyal , mga pinuno ng hukbo , at ang mga pangunahing mamamayan ng Galilea .
41006022	Nang pumasok ang anak na babae ni Herodias at nagsayaw , labis na nasiyahan si Herodes at ang mga panauhin , kaya’t sinabi ng hari sa dalaga , “ Hingin mo ang anumang nais mo at ibibigay ko sa iyo . ”
41006023	Naipangako rin niya sa dalagang , “ Ibibigay ko sa iyo ang anumang hingin mo , kahit pa ang kalahati ng aking kaharian . ”
41006024	Kaya’t lumabas ang dalaga at tinanong ang kanyang ina , “ Ano po ang hihingin ko ? ” “ Ang ulo ni Juan na Tagapagbautismo , ” sagot ng ina .
41006025	Mabilis na nagbalik ang dalaga sa kinaroroonan ng hari at sinabi niya , “ Ang nais ko’y ibigay ninyo sa akin ngayon din ang ulo ni Juan na Tagapagbautismo , na nakalagay sa isang pinggan . ”
41006026	Labis na nalungkot ang hari , subalit dahil sa kanyang sumpang narinig ng mga panauhin , hindi niya matanggihan ang dalaga .
41006027	Kaagad niyang iniutos sa isang kawal na dalhin sa kanya ang ulo ni Juan . Sumunod nga ang kawal at pinugutan niya ng ulo si Juan sa loob ng bilangguan .
41006028	Inilagay niya ang ulo sa isang pinggan at ibinigay sa dalaga . Ibinigay naman iyon ng dalaga sa kanyang ina .
41006029	Nang mabalitaan ito ng mga alagad ni Juan , kinuha nila ang kanyang bangkay at inilibing .
41006030	Bumalik kay Jesus ang mga apostol at iniulat nila sa kanya ang lahat ng kanilang ginawa at itinuro .
41006031	Subalit napakaraming taong dumarating at umaalis , at hindi na nila makuhang kumain . Kaya’t sinabi ni Jesus sa mga alagad , “ Magpunta tayo sa isang lugar na kung saan maaari tayong makapagsarilinan , at upang makapagpahinga kayo nang kaunti . ”
41006032	Umalis nga silang sakay ng isang bangka , at nagpunta sa isang ilang na lugar .
41006033	Ngunit maraming nakakita sa kanilang pag-alis at nakaalam kung saan sila pupunta . Kaya’t ang mga tao mula sa lahat ng bayan ay patakbong pumunta sa lugar na iyon at naunahan pa nila sila Jesus .
41006034	Pagbaba ni Jesus sa bangka , nakita niya ang napakaraming tao . Nahabag siya sa kanila sapagkat para silang mga tupang walang pastol , kaya’t sila’y tinuruan niya ng maraming bagay .
41006035	Nang dapit-hapon na , lumapit sa kanya ang mga alagad at sinabi , “ Ilang ang pook na ito at malapit nang lumubog ang araw .
41006036	Paalisin na po ninyo ang mga tao upang makapunta sila sa mga karatig-nayon at bayan upang makabili ng pagkain . ”
41006037	Ngunit sinabi sa kanila ni Jesus , “ Bigyan ninyo sila ng makakain . ” Sumagot ang mga alagad , “ Nais po ba ninyong bumili kami ng pagkain sa halagang dalawandaang salaping pilak ? ”
41006038	“ Ilan ang dala ninyong tinapay ? Tingnan nga ninyo , ” utos niya . Pagkatapos tingnan ay kanilang sinabi , “ Lima po , at dalawang isda . ”
41006039	Iniutos ni Jesus sa mga alagad na pangkat-pangkat na paupuin ang mga tao sa damuhan .
41006040	Kaya’t naupo ang mga tao nang tig-iisang daan at tiglilimampu bawat grupo .
41006041	Kinuha ni Jesus ang limang tinapay at dalawang isda ; tumingala siya sa langit at nagpasalamat sa Diyos . Hinati-hati niya ang mga tinapay at ibinigay sa kanyang mga alagad upang ipamahagi sa mga tao . Hinati-hati rin niya ang dalawang isda at ipinamahagi rin nila .
41006042	Ang lahat ay nakakain at nabusog ,
41006043	at nang tipunin ng mga alagad ang lumabis na tinapay at isda , nakapuno pa sila ng labindalawang kaing .
41006044	May limanlibong lalaki ang kumain ng tinapay .
41006045	Agad pinasakay ni Jesus sa bangka ang kanyang mga alagad . Sila ay pinauna niya sa Bethsaida , sa kabilang ibayo ng lawa , habang pinapauwi naman niya ang mga tao .
41006046	Matapos magpaalam , umakyat siya sa bundok upang manalangin .
41006047	Nang sumapit ang gabi , nasa laot na ang bangka , habang si Jesus naman ay nag-iisa sa pampang .
41006048	Nakita niyang nahihirapan sa pagsagwan ang kanyang mga alagad dahil pasalungat sila sa ihip ng hangin . Nang madaling-araw na , sumunod sa kanila si Jesus na naglalakad sa ibabaw ng tubig . Nang malalampasan na niya ang mga alagad ,
41006049	nakita ng mga ito na siya ay lumalakad sa ibabaw ng tubig . Akala nila siya ay isang multo kaya sila ay nagsisigaw .
41006050	Takot na takot silang lahat , ngunit agad na sinabi ni Jesus sa kanila , “ Huwag kayong matakot . Ako ito ! Lakasan ninyo ang inyong loob ! ”
41006051	Sumakay siya sa bangka at pumayapa ang hangin . Sila’y lubhang namangha
41006052	sapagkat hindi pa nila nauunawaan ang tunay na kahulugan ng nangyari sa tinapay ; hindi pa ito abot ng kanilang isip .
41006053	Tumawid sila sa ibayo at pagdating sa Genesaret ay dumaong sila sa pampang .
41006054	Pagbabang-pagbaba nila , nakilala agad siya ng mga tao .
41006055	Kaya’t nagmadaling nilibot ng mga tao ang mga karatig-pook at sinundo ang mga maysakit . Dinadala nila ang mga nakaratay sa higaan , saanman nila mabalitaang naroon si Jesus .
41006056	At saan man siya pumunta , sa nayon , sa lunsod , o sa kabukiran , agad na inilalapit sa kanya ang mga may karamdaman at ipinapakiusap sa kanya na mahawakan man lamang nila ang laylayan ng kanyang damit . At ang lahat ng makahawak dito ay gumagaling .
41007001	Lumapit kay Jesus ang mga Pariseo kasama ang ilang tagapagturo ng Kautusan na galing pa sa Jerusalem .
41007002	Nakita nila ang ilan sa mga alagad niya na kumakain nang hindi muna naghuhugas ng kamay ayon sa kinaugalian .
41007003	( Sapagkat ang mga Judio , lalo na ang mga Pariseo , ay hindi kumakain hangga’t hindi muna sila nakapaghuhugas ng kamay ayon sa kaugaliang minana nila mula sa kanilang mga ninuno .
41007004	Hindi rin sila kumakain ng anumang galing sa palengke nang hindi muna ito hinuhugasan . Marami pa silang sinusunod na katuruang minana , tulad ng paghuhugas ng mga tasa , pitsel , sisidlang tanso , at mga higaan . )
41007005	Kaya tinanong si Jesus ng mga Pariseo at ng mga tagapagturo ng Kautusan , “ Bakit hindi sumusunod ang mga alagad mo sa mga turo ng ating mga ninuno ? Kumakain sila nang hindi muna naghuhugas ng kamay ayon sa kaugalian . ”
41007006	Sinagot sila ni Jesus , “ Mga mapagkunwari ! Tama nga ang sinabi ni Isaias tungkol sa inyo , nang kanyang isulat , ‘ Ang paggalang sa akin ng bayang ito ay pakunwari lamang , sapagkat ito’y sa bibig at hindi sa puso bumubukal .
41007007	Walang kabuluhan ang kanilang pagsamba , sapagkat itinuturo nilang galing sa Diyos ang kanilang mga utos . ’
41007008	Winawalang-kabuluhan ninyo ang utos ng Diyos , at ang sinusunod ninyo’y mga katuruan ng tao . ”
41007009	Sinabi pa ni Jesus , “ Ang gagaling ninyo ! Para lamang masunod ang inyong mga tradisyon , pinapawalang-bisa ninyo ang utos ng Diyos !
41007010	Halimbawa , iniutos ni Moises na ‘ Igalang mo ang iyong ama at ina ’ , at ‘ Ang sinumang lumait sa kanyang ama o ina ay dapat patayin . ’
41007011	Ngunit itinuturo naman ninyo na kapag sinabi ng isang tao sa kanyang ama o ina , ‘ Naihandog ko na sa Diyos ang mga tulong ko sa inyo ’ ;
41007012	ang taong iyon ay hindi na ninyo pinapatulong sa kanilang mga magulang .
41007013	Sa gayong paraan , pinapawalang-bisa ninyo ang salita ng Diyos sa pamamagitan ng mga itinuturo ninyo . At marami pa kayong itinuturong katulad nito . ”
41007014	Muling pinalapit ni Jesus ang mga tao at sinabi sa kanila , “ Makinig kayong lahat at unawain ang aking sasabihin !
41007015	Walang pagkain na pumapasok sa bibig ang nagpaparumi sa tao , kundi ang lumalabas dito . ”
41007017	Iniwan ni Jesus ang mga tao , at nang makapasok na siya sa bahay , siya’y tinanong ng kanyang mga alagad tungkol sa talinhaga .
41007018	“ Hanggang ngayon ba ay hindi pa rin ninyo ako maunawaan ? ” tanong ni Jesus . “ Hindi ba ninyo alam na hindi ang anumang mula sa labas ng tao ang nakapagpaparumi sa kanya ,
41007019	sapagkat hindi naman iyon pumapasok sa kanyang puso , kundi sa tiyan , at pagkatapos ay idinudumi . ” Sa ganitong paraan ay ipinahayag ni Jesus na ang lahat ng pagkain ay maaaring kainin .
41007020	At sinabi rin niya , “ Ang lumalabas sa tao ang nagpaparumi sa kanya sa paningin ng Diyos .
41007021	Sapagkat sa loob , sa puso ng tao , nagmumula ang masasamang isipang naguudyok sa kanya upang makiapid , magnakaw , pumatay ,
41007022	mangalunya , mag-imbot , gumawa ng kasamaan tulad ng pandaraya , kahalayan , pagkainggit , paninirang-puri , pagmamayabang , at kahangalan .
41007023	Ang lahat ng ito ay nanggagaling sa puso at ang mga ito ang siyang nagpaparumi sa kanya . ”
41007024	Umalis doon si Jesus at nagpunta sa lunsod ng Tiro . Tumuloy siya sa isang bahay doon at ayaw niyang malaman ninuman na naroon siya . Subalit hindi ganoon ang nangyari .
41007025	Ang pagdating niya’y nabalitaan ng isang inang may anak na babaing sinasapian ng masamang espiritu . Pumunta agad kay Jesus ang ina at nagpatirapa sa kanyang harapan .
41007026	Ang babaing ito’y isang Griego na Sirofenicia . Nakiusap ito kay Jesus na palayasin ang demonyong sumapi sa kanyang anak .
41007027	Ngunit sinabi ni Jesus , “ Kailangang ang mga anak muna ang pakainin . Hindi dapat kunin ang pagkain ng mga anak upang ihagis sa mga aso . ”
41007028	Tugon ng babae , “ Tunay nga po , Panginoon , ngunit kinakain din ng mga asong nasa ilalim ng mesa ang tira ng mga anak . ”
41007029	Kaya’t sinabi sa kanya ni Jesus , “ Dahil sa sinabi mo , maaari ka nang umuwi . Iniwan na ng demonyo ang iyong anak . ”
41007030	Umuwi ang babae at naratnan niya sa higaan ang bata . Iniwan na nga ito ng demonyo .
41007031	Pagbalik ni Jesus mula sa lupain ng Tiro , dumaan siya sa Sidon at nagtuloy sa Lawa ng Galilea , matapos tahakin ang lupain ng Decapolis .
41007032	Dinala ng mga tao sa kanya ang isang lalaking bingi at pipi , at nakiusap sila sa kanya na ipatong niya rito ang kanyang kamay .
41007033	Inilayo muna ni Jesus sa karamihan ang lalaki , at isinuot ang kanyang mga daliri sa mga tainga nito . Pagkatapos , lumura si Jesus at ipinahid ito sa dila ng pipi .
41007034	Tumingala si Jesus sa langit at nagbuntong-hininga . Pagkatapos , inutos niya sa tainga ng lalaki , “ Effata , ” na ang ibig sabihi’y , “ Bumukas ka ! ”
41007035	Noon di’y nakarinig ang lalaki at nakapagsalita na nang maayos .
41007036	Sinabi ni Jesus sa mga tao na huwag ipamalita ito , ngunit habang pinagbabawalan niya ang mga tao ay lalo naman nila itong ipinamamalita .
41007037	Buong paghangang sinasabi nila , “ Ang lahat ng kanyang ginagawa ay napakabuti ! Pinapagaling pa niya ang mga bingi at pipi ! ”
41008001	Nang mga araw na iyon , muling nagkatipon ang napakaraming tao . Wala nang makain ang mga ito kaya’t tinawag ni Jesus ang kanyang mga alagad at sinabi sa kanila ,
41008002	“ Naaawa ako sa mga taong ito sapagkat tatlong araw na ngayong kasama ko sila at wala na silang makain .
41008003	Kung pauuwiin ko sila nang gutom , mahihilo sila sa daan ; malayo pa naman ang pinanggalingan ng ilan sa kanila . ”
41008004	“ Ito po ay isang ilang na lugar . Saan po tayo kukuha ng pagkain para sa ganito karaming tao ? ” tanong ng mga alagad .
41008005	“ Ilang tinapay pa ang natitira ? ” tanong ni Jesus . “ Pito po , ” sagot nila .
41008006	Pinaupo ni Jesus sa lupa ang mga tao at kinuha ang pitong tinapay . Nagpasalamat siya sa Diyos , hinati-hati ang mga tinapay at ibinigay sa mga alagad upang ipamahagi sa mga tao . Ganoon nga ang ginawa ng mga alagad .
41008007	Mayroon din silang ilang maliliit na isda . Muli siyang nagpasalamat sa Diyos at pagkatapos ay iniutos niyang ipamahagi din iyon sa mga tao .
41008008	Kumain ang lahat at nabusog . Nang tipunin nila ang lumabis , nakapuno pa sila ng pitong kaing .
41008009	May apat na libong tao ang kumain . Matapos pauwiin ang mga tao ,
41008010	sumakay si Jesus sa bangka , kasama ang kanyang mga alagad , at nagtungo sila sa lupain ng Dalmanuta .
41008011	May dumating na mga Pariseo at nakipagtalo kay Jesus . Nais nilang subukin siya kaya’t hiniling nilang magpakita siya ng isang himala mula sa langit .
41008012	Napabuntong-hininga si Jesus at sinabi sa kanila , “ Bakit naghahanap kayo ng himala ? Pakatandaan ninyo : kailanma’y hindi makakakita ng anumang tanda ang salinlahing ito . ”
41008013	At sila’y iniwan niya . Muli siyang sumakay sa bangka at tumawid sa ibayo .
41008014	Nakalimutan ng mga alagad na magdala ng tinapay , at iisa na lamang ang natira sa tinapay na dala nila sa bangka .
41008015	Sinabi ni Jesus sa kanila , “ Mag-ingat kayo sa pampaalsang ginagamit ng mga Pariseo at ni Herodes . ”
41008016	Sabi nila sa isa’t isa , “ Wala kasi tayong dalang tinapay kaya sinabi niya iyon . ”
41008017	Dahil alam ni Jesus ang kanilang pinag-uusapan , sinabi niya sa kanila , “ Bakit ninyo pinag-uusapang kayo’y walang dalang tinapay ? Hindi pa ba kayo nakakaintindi ? Hindi pa ba ito abot ng inyong isip ?
41008018	Wala ba kayong mata ? Wala ba kayong tainga ? Nakalimutan na ba ninyo
41008019	nang paghati-hatiin ko ang limang tinapay para sa limanlibong tao ? Ilang kaing ang napuno ninyo ng lumabis na pagkain ? ” “ Labindalawa po , ” tugon nila .
41008020	“ At nang paghati-hatiin ko ang pitong tinapay para sa apat na libong tao , ilang kaing ang napuno ninyo ? ” tanong niya . “ Pito po , ” muli nilang sagot .
41008021	“ At hindi pa rin ba ninyo nauunawaan ito ? ” tanong niya .
41008022	Pagdating nila sa Bethsaida , dinala ng ilang tao kay Jesus ang isang bulag at pinakiusapan nilang hipuin niya ang taong ito .
41008023	Inakay niya ang bulag at dinala ito sa labas ng bayan . Matapos duraan at takpan ang mga mata nito ng kanyang kamay , tinanong ni Jesus , “ May nakikita ka ba ? ”
41008024	Tumingin ang lalaki at sumagot , “ Nakakakita po ako ng mga tao na parang punongkahoy na naglalakad . ”
41008025	Muling inilagay ni Jesus ang kanyang mga kamay sa mga mata ng bulag . Sa pagkakataong ito , tuminging mabuti ang bulag . Nanumbalik ang kanyang paningin at nakakita na siya nang malinaw .
41008026	Sinabi sa kanya ni Jesus , “ Maaari ka nang umuwi . Huwag ka nang bumalik sa bayan . ”
41008027	Si Jesus at ang kanyang mga alagad ay nagpunta sa mga nayon ng Cesarea na sakop ng Filipos . Habang sila’y naglalakbay , tinanong niya ang kanyang mga alagad , “ Ano ang sinasabi ng mga tao tungkol sa akin ? ”
41008028	Sumagot sila , “ Ang sabi po ng ilan , kayo daw po si Juan na Tagapagbautismo ; sabi naman ng iba , si Elias daw kayo ; may nagsasabi ring isa raw kayo sa mga propeta . ”
41008029	“ Ngunit para sa inyo , ano ang masasabi ninyo tungkol sa akin ? ” tanong niya . Sumagot si Pedro , “ Kayo po ang Cristo . ”
41008030	“ Huwag ninyong sasabihin kaninuman kung sino ako , ” mahigpit na utos niya sa kanila .
41008031	Mula noon , ipinaalam na ni Jesus sa mga alagad ang mangyayari sa kanya . Sinabi niya , “ Ang Anak ng Tao ay dapat magdanas ng matinding hirap . Siya’y itatakwil ng mga pinuno ng bayan , ng mga punong pari at ng mga tagapagturo ng Kautusan . Siya’y ipapapatay ngunit muling mabubuhay sa ikatlong araw . ”
41008032	Hayagang sinabi niya ito sa kanila at dahil dito’y dinala siya ni Pedro sa isang tabi at sinimulang pagalitan .
41008033	Ngunit tumalikod si Jesus , tumingin sa mga alagad , at sinabi kay Pedro , “ Umalis ka sa harap ko , Satanas ! Ang iniisip mo’y hindi galing sa Diyos kundi sa tao . ”
41008034	Pinalapit ni Jesus ang mga tao at ang kanyang mga alagad , at sinabi sa kanila , “ Ang sinumang nagnanais sumunod sa akin ay kinakailangang itakwil niya ang kanyang sarili , pasanin ang kanyang krus , at sumunod sa akin .
41008035	Ang sinumang nagnanais na magligtas ng kanyang buhay ay mawawalan nito ; ngunit ang mawalan ng kanyang buhay alang-alang sa akin at sa Magandang Balita ay magkakamit nito .
41008036	Sapagkat ano ba ang mapapala ng isang tao makamtan man niya ang buong daigdig , ngunit mapapahamak naman ang kanyang sarili ?
41008037	Ano ba ang maibabayad ng isang tao para mabawi niya ang kanyang buhay ?
41008038	Kapag ikinahiya ninyo ako at ang aking mga salita sa harap ng mga taksil at makasalanang mga tao sa panahong ito , ikakahiya rin kayo ng Anak ng Tao pagparito niya na taglay ang dakilang kapangyarihan ng kanyang Ama , at kasama ang mga banal na anghel . ”
41009001	Sinabi pa ni Jesus sa kanila , “ Tandaan ninyo , may ilan sa inyo rito na hindi mamamatay hangga’t hindi nila nakikitang makapangyarihang naghahari ang Diyos . ”
41009002	Pagkaraan ng anim na araw , umakyat si Jesus sa isang mataas na bundok . Wala siyang isinama roon maliban kina Pedro , Santiago at Juan . Habang sila’y naroroon , nakita ng tatlo na nagbago ang anyo ni Jesus .
41009003	Nagningning sa kaputian ang kanyang kasuotan ; walang sinuman sa lupa ang makapagpapaputi nang gayon .
41009004	At nakita rin nila roon si Elias at si Moises na nakikipag-usap kay Jesus .
41009005	Sinabi ni Pedro kay Jesus , “ Guro , mabuti po na nandito kami . Gagawa po kami ng tatlong kubol , isa para sa inyo , isa para kay Moises at isa para kay Elias . ”
41009006	Nasabi ito ni Pedro sapagkat sila ay takot na takot .
41009007	Nililiman sila ng makapal na ulap at mula rito’y may isang tinig na nagsabi , “ Ito ang pinakamamahal kong Anak . Pakinggan ninyo siya ! ”
41009008	Nang tumingin sa paligid ang mga alagad , wala na silang ibang nakita maliban kay Jesus .
41009009	Nang sila’y bumababa na mula sa bundok , mahigpit silang pinagbilinan ni Jesus na huwag sasabihin kaninuman ang kanilang nakita hangga’t hindi pa muling nabubuhay ang Anak ng Tao .
41009010	Sinunod nila ang tagubiling ito , ngunit sila’y nagtanungan sa isa’t isa kung ano ang kahulugan ng sinabi niyang muling pagkabuhay .
41009011	At tinanong nila si Jesus , “ Bakit po sinasabi ng mga tagapagturo ng Kautusan na dapat munang dumating si Elias ? ”
41009012	Tumugon siya , “ Darating nga muna si Elias upang ihanda ang lahat ng bagay . Ngunit bakit sinasabi din sa Kasulatan na ang Anak ng Tao’y hahamakin at magtitiis ng maraming hirap ?
41009013	Subalit sinasabi ko sa inyo , dumating na nga si Elias at ginawa sa kanya ng mga tao ang nais nila , ayon sa nasusulat tungkol sa kanya . ”
41009014	Nang magbalik sila , naratnan nila ang ibang mga alagad na napapaligiran ng napakaraming tao gayundin ng mga tagapagturo ng Kautusan na nakikipagtalo sa kanila .
41009015	Nang makita si Jesus ng mga tao , nagulat sila at patakbo nilang sinalubong upang batiin si Jesus .
41009016	Tinanong ni Jesus ang kanyang mga alagad , “ Ano ang inyong pinagtatalunan ? ”
41009017	Sumagot ang isa mula sa karamihan , “ Guro , dinala ko po rito sa inyo ang aking anak na lalaki dahil siya’y sinasapian ng masamang espiritu at hindi makapagsalita .
41009018	Tuwing siya’y sinasapian nito , siya’y ibinubuwal ; bumubula ang kanyang bibig , nagngangalit ang kanyang mga ngipin , at siya’y naninigas . Hiniling ko po sa inyong mga alagad na palayasin nila ang masamang espiritu ngunit hindi nila ito mapalayas . ”
41009019	Sinabi ni Jesus sa kanila , “ Lahing walang pananampalataya ! Hanggang kailan pa ba ako mananatiling kasama ninyo ? Hanggang kailan ko kayo pagtitiisan ? Dalhin ninyo rito ang bata ! ”
41009020	Dinala nga nila ang bata sa kanya . Nang si Jesus ay makita ng espiritu , biglang pinapangisay nito ang bata . Ang bata’y natumba sa lupa at gumulung-gulong na bumubula ang bibig .
41009021	“ Kailan pa siya nagkaganyan ? ” tanong ni Jesus sa ama . “ Simula pa po noong bata siya ! ” tugon niya .
41009022	“ Gusto po siyang patayin ng masamang espiritu . Madalas inihahagis po siya nito sa apoy at itinatapon siya sa tubig . Subalit kung may magagawa kayo , kami po ay kaawaan at tulungan ninyo . ”
41009023	“ Kung may magagawa ako ? ” tanong ni Jesus . “ Mangyayari ang lahat sa sinumang may pananampalataya . ”
41009024	Agad namang sumagot ang ama ng bata , “ Naniniwala po ako ! Tulungan po ninyo akong madagdagan pa ang aking pananampalataya . ”
41009025	Nang makita ni Jesus na dumadami ang mga tao , sinabi niya sa masamang espiritu , “ Inuutusan kita , espiritu ng pagkapipi at pagkabingi , lumabas ka sa bata at huwag ka nang babalik sa kanya ! ”
41009026	Nagsisigaw ang masamang espiritu , pinangisay ang bata at saka lumabas . Nagmistulang bangkay ang bata kaya’t sinabi ng marami , “ Patay na siya ! ”
41009027	Ngunit ang bata’y hinawakan ni Jesus sa kamay , ibinangon , at ito’y tumayo .
41009028	Nang pumasok si Jesus sa bahay , palihim siyang tinanong ng kanyang mga alagad , “ Bakit po hindi namin napalayas ang masamang espiritung iyon ? ”
41009029	Sumagot si Jesus , “ Mapapalayas lamang ang ganitong uri ng espiritu sa pamamagitan ng panalangin . ”
41009030	Pag-alis nila roon , nagdaan sila sa Galilea . Ayaw niyang malaman ng mga tao ang kanyang kinaroroonan ,
41009031	dahil tinuturuan niya noon ang kanyang mga alagad na ang Anak ng Tao ay ipagkakanulo sa mga tao at papatayin , ngunit siya’y mabubuhay muli pagkatapos ng tatlong araw .
41009032	Ngunit hindi nila naunawaan ang kanyang sinabi , at natatakot din naman silang magtanong sa kanya .
41009033	Dumating sila sa Capernaum . Nang sila’y nasa bahay na , tinanong ni Jesus ang kanyang mga alagad , “ Ano ang pinagtatalunan ninyo sa daan ? ”
41009034	Hindi sila makasagot sapagkat ang pinagtatalunan nila’y kung sino sa kanila ang pinakadakila .
41009035	Naupo si Jesus , tinawag ang Labindalawa at sinabi sa kanila , “ Ang sinumang nagnanais maging una ay dapat maging huli sa lahat , at maging lingkod ng lahat . ”
41009036	Tinawag niya ang isang maliit na bata at pinatayo sa harapan nila . Pagkatapos , kinalong niya ito at sinabi sa kanyang mga alagad ,
41009037	“ Ang sinumang tumatanggap sa isang maliit na batang tulad nito alang-alang sa aking pangalan ay tumatanggap sa akin ; at ang sinumang tumatanggap sa akin ay hindi lamang ako ang kanyang tinatanggap kundi pati na rin ang nagsugo sa akin . ”
41009038	Sinabi sa kanya ni Juan , “ Guro , nakakita po kami ng isang taong nagpapalayas ng mga demonyo sa pamamagitan ng inyong pangalan . Pinagbawalan namin siya dahil hindi natin siya kasamahan . ”
41009039	Ngunit sinabi ni Jesus , “ Huwag ninyo siyang pagbawalan sapagkat ang taong gumagawa ng himala sa pamamagitan ng pangalan ko ay hindi agad magsasalita ng masama laban sa akin .
41009040	Sapagkat ang sinumang hindi laban sa atin ay panig sa atin .
41009041	Tandaan ninyo : ang sinumang magbigay sa inyo ng isang basong tubig dahil sa kayo’y tagasunod ko ay tiyak na tatanggap ng gantimpala . ”
41009042	“ Mabuti pa sa isang tao ang siya’y bitinan sa leeg ng isang malaking gilingang-bato at itapon sa dagat kaysa maging sanhi ng pagkakasala ng isa sa maliliit na ito na nananalig sa akin .
41009043	Kung ang kamay mo ang nagiging sanhi ng iyong pagkakasala , putulin mo ito ! Mas mabuti pa ang magkaroon ng buhay na putol ang isang kamay , kaysa may dalawang kamay na mapunta ka sa impiyerno , sa apoy na hindi namamatay . Doo’y hindi namamatay ang mga uod at ang apoy .
41009045	Kung ang paa mo ang nagiging sanhi ng iyong pagkakasala , putulin mo ito ! Mabuti pa ang magkaroon ng buhay na putol ang isang paa , kaysa may dalawang paa na mapunta ka sa impiyerno .
41009047	At kung ang isang mata mo ay nagiging sanhi ng iyong pagkakasala , dukitin mo ito ! Mabuti pang pumasok ka sa kaharian ng Diyos na kulang ng isang mata , kaysa may dalawang matang itapon ka sa impiyerno . Doo’y hindi namamatay ang mga uod at ang apoy .
41009048	Doo’y hindi namamatay ang mga uod at ang apoy .
41009049	“ Sapagkat ang bawat isa’y dadalisayin sa apoy . ang bawat handog sa Diyos ay lalagyan ng asin .
41009050	Mabuti ang asin , ngunit kung ang asin ay mawalan na ng alat , paano pa ito mapapaalat muli ? Maging kagaya kayo ng asin , at mamuhay kayong mapayapa sa isa’t isa . ”
41010001	Pag-alis doon , si Jesus ay nagpunta sa lupain ng Judea at tumawid sa ibayo ng Ilog Jordan . Muling dumagsa ang maraming tao at tulad ng dati , sila’y kanyang tinuruan .
41010002	May ilang Pariseong gustong subukin si Jesus ; kaya’t lumapit sila at nagtanong , “ Naaayon po ba sa Kautusan na palayasin at hiwalayan ng lalaki ang kanyang asawa ? ”
41010003	Sumagot siya , “ Ano ba ang utos ni Moises sa inyo ? ”
41010004	Sumagot naman sila , “ Ipinahintulot po ni Moises na ang lalaki ay gumawa ng kasulatan ng paghihiwalay bago niya palayasin at hiwalayan ang kanyang asawa . ”
41010005	Ngunit sinabi ni Jesus , “ Ginawa ni Moises ang utos na iyon dahil sa katigasan ng inyong ulo .
41010006	Subalit simula pa nang likhain ng Diyos ang sanlibutan , nilalang na niya ang tao na lalaki at babae .
41010007	‘ Dahil dito’y iiwan ng lalaki ang kanyang ama at ina , magsasama sila ng kanyang asawa
41010008	at ang dalawa’y magiging isa . ’ Hindi na sila dalawa kundi isa .
41010009	Ang pinagsama ng Diyos ay huwag paghiwalayin ng sinuman . ”
41010010	Pagdating sa bahay , ang mga alagad naman ang nagtanong kay Jesus tungkol sa bagay na ito .
41010011	Sinabi niya sa kanila , “ Kapag pinalayas at hiniwalayan ng isang lalaki ang kanyang asawa at mag-asawa ng iba , siya ay nagkakasala ng pangangalunya sa kanyang asawa .
41010012	Gayon din naman , ang babaing magpalayas at humiwalay sa kanyang asawa , at mag-asawa ng iba ay nagkakasala rin ng pangangalunya . ”
41010013	May mga taong nagdala ng mga bata kay Jesus upang hilinging ipatong niya sa mga ito ang kanyang kamay , ngunit pinagalitan sila ng mga alagad .
41010014	Nagalit si Jesus nang makita ito at sinabi sa kanila , “ Hayaan ninyong lumapit sa akin ang mga bata , at huwag ninyo silang pagbawalan , sapagkat ang mga katulad nila ang mapapabilang sa kaharian ng Diyos .
41010015	Tandaan ninyo : ang sinumang hindi kumikilala sa paghahari ng Diyos , tulad sa pagkilala ng isang maliit na bata , ay hinding-hindi paghaharian ng Diyos . ”
41010016	Kinalong ni Jesus ang mga bata , ipinatong ang kanyang mga kamay sa kanila at binasbasan sila .
41010017	Nang siya’y paalis na , may isang lalaking patakbong lumapit kay Jesus , lumuhod sa harapan niya at nagtanong , “ Mabuting Guro , ano po ba ang dapat kong gawin upang makamtan ko ang buhay na walang hanggan ? ”
41010018	Sumagot si Jesus , “ Bakit mo ako tinatawag na mabuti ? Walang mabuti kundi ang Diyos lamang .
41010019	Alam mo ang mga utos ng Diyos , ‘ Huwag kang papatay ; huwag kang mangangalunya ; huwag kang magnanakaw ; huwag kang sasaksi nang walang katotohanan ; huwag kang mandaraya ; igalang mo ang iyong ama at ina . ' "
41010020	Sumagot ang lalaki , “ Guro , mula pa po sa aking pagkabata ay tinutupad ko na ang mga iyan . ”
41010021	Magiliw siyang tiningnan ni Jesus at sinabi , “ May isang bagay pa na dapat mong gawin . Ipagbili mo ang iyong mga ari-arian at ibigay mo sa mga mahihirap ang pinagbilhan , at magkakaroon ka ng kayamanan sa langit . Pagkatapos , bumalik ka at sumunod ka sa akin . ”
41010022	Nang marinig ito ng lalaki , siya’y nanlumo at malungkot na umalis sapagkat siya’y lubhang napakayaman .
41010023	Pinagmasdan ni Jesus ang mga nasa paligid niya at sinabi sa mga alagad , “ Tunay ngang napakahirap para sa mayayaman ang makapasok sa kaharian ng Diyos ! ”
41010024	Nagtaka ang mga alagad sa sinabi niyang ito . Ngunit muling sinabi ni Jesus , “ Mga anak , talagang napakahirap makapasok sa kaharian ng Diyos !
41010025	Mas madali pang dumaan ang kamelyo sa butas ng karayom kaysa isang mayaman na mapabilang sa kaharian ng Diyos . ”
41010026	Lalong nagtaka ang mga alagad , kaya’t nagtanong sila , “ Kung gayon , sino pa kaya ang maliligtas ? ”
41010027	Tiningnan sila ni Jesus at sinabi sa kanila , “ Hindi ito kayang gawin ng tao , ngunit hindi ito imposible sa Diyos . Sapagkat ang lahat ng bagay ay kayang gawin ng Diyos . ”
41010028	At nagsalita si Pedro , “ Tingnan po ninyo , iniwan na namin ang lahat at kami’y sumunod sa inyo . ”
41010029	Sumagot si Jesus , “ Tandaan ninyo : ang sinumang nag-iwan ng kanyang tahanan , o mga kapatid , mga magulang , mga anak , mga lupain , dahil sa akin at sa Magandang Balita ,
41010030	ay tatanggap sa buhay na ito ng isandaang ulit pa ng mga iyon ; mga bahay , mga kapatid , mga ina , mga anak , at mga lupain , ngunit may kalakip na pag-uusig . At sa panahong darating , magtatamo siya ng buhay na walang hanggan .
41010031	Ngunit maraming nauuna na mahuhuli , at maraming nahuhuli ang mauuna . ”
41010032	Nasa daan sila papuntang Jerusalem . Nauuna sa kanila si Jesus ; nangangamba ang mga alagad at natatakot naman ang mga taong sumusunod sa kanya . Muling ibinukod ni Jesus ang Labindalawa at sinabi sa kanila ang mangyayari sa kanya .
41010033	Sabi niya , “ Papunta tayo ngayon sa Jerusalem kung saan ang Anak ng Tao’y ipagkakanulo sa mga punong pari at sa mga tagapagturo ng Kautusan . Siya’y hahatulan nila ng kamatayan at ibibigay sa mga Hentil .
41010034	Siya ay kanilang hahamakin , duduraan , hahagupitin , at papatayin . Ngunit pagkaraan ng tatlong araw , siya’y muling mabubuhay . ”
41010035	Lumapit kay Jesus ang mga anak ni Zebedeo na sina Santiago at Juan . Sinabi nila , “ Guro , may hihilingin po sana kami sa inyo . ”
41010036	“ Ano ang maipaglilingkod ko sa inyo ? ” tanong ni Jesus .
41010037	Sumagot sila , “ Sana po ay makaupo kaming katabi ninyo sa inyong kaharian , isa sa kanan at isa sa kaliwa . ”
41010038	Ngunit sabi ni Jesus sa kanila , “ Hindi ninyo nalalaman ang inyong hinihingi . Maiinuman ba ninyo ang kopa na aking iinuman ? Makakaya ba ninyo ang bautismong ibabautismo sa akin ? ”
41010039	“ Opo , ” tugon nila . Sinabi ni Jesus , “ Ang kopang aking iinuman ay iinuman nga ninyo , at babautismuhan nga kayo sa bautismong tatanggapin ko .
41010040	Ngunit hindi ako ang magpapasya kung sino ang mauupo sa aking kanan at sa aking kaliwa . Ang mga karangalang iyan ay para sa mga pinaglaanan . ”
41010041	Nang malaman ito ng sampung alagad , nagalit sila sa magkapatid .
41010042	Kaya’t pinalapit sila ni Jesus at sinabi , “ Alam ninyo na ang mga itinuturing na pinuno ng mga Hentil ang siyang namumuno sa kanila , at ang mga dinadakila ang siyang nasusunod .
41010043	Ngunit hindi ganyan ang dapat umiral sa inyo . Sa halip , ang sinuman sa inyo na nais maging dakila ay dapat maging lingkod ninyo ,
41010044	at ang sinumang nais maging pinuno ay dapat maging alipin ng lahat .
41010045	Sapagkat ang Anak ng Tao ay naparito hindi upang paglingkuran kundi upang maglingkod at upang mag-alay ng kanyang buhay para sa ikatutubos ng marami . ”
41010046	Dumating sina Jesus sa Jerico . Nang papaalis na siya sa Jerico kasama ang kanyang mga alagad at marami pang iba , may nadaanan silang isang bulag na nakaupo sa tabi ng daan at namamalimos . Siya’y si Bartimeo na anak ni Timeo .
41010047	Nang marinig ng bulag na ang nagdaraan ay si Jesus na taga-Nazaret , sumigaw siya nang sumigaw , “ Jesus , Anak ni David , mahabag po kayo sa akin ! ”
41010048	Pinagsabihan siya ng mga taong naroroon upang tumahimik , ngunit lalo pa siyang nagsisigaw , “ Anak ni David , mahabag po kayo sa akin ! ”
41010049	Tumigil si Jesus at kanyang sinabi , “ Dalhin ninyo siya rito . ” At tinawag nga nila ang bulag . “ Lakasan mo ang iyong loob . Tumayo ka . Ipinapatawag ka ni Jesus , ” sabi nila .
41010050	Inihagis niya ang kanyang balabal , paluksong tumayo at lumapit kay Jesus .
41010051	“ Ano ang gusto mong gawin ko para sa iyo ? ” tanong sa kanya ni Jesus . Sumagot ang bulag , “ Guro , gusto ko pong makakitang muli . ”
41010052	Sinabi ni Jesus , “ Kung gayon , magaling ka na dahil sa iyong pananampalataya . ” Noon di’y nakakita siyang muli , at sumunod kay Jesus .
41011001	Narating nila Jesus ang mga bayan ng Bethfage at Bethania , malapit sa may Bundok ng mga Olibo . Nang papalapit na sila sa Jerusalem , pinauna ni Jesus ang dalawa sa mga alagad
41011002	at sinabi sa kanila , “ Pumunta kayo sa susunod na nayon . Pagpasok na pagpasok , makikita ninyo ang isang batang asno na hindi pa nasasakyan ninuman . Kalagan ninyo iyon at dalhin dito .
41011003	Kapag may nagtanong kung bakit ninyo kinakalagan iyon , sabihin ninyong iyon ay kailangan ng Panginoon may-ari . at ibabalik din niya agad . ”
41011004	Kaya’t lumakad ang dalawang alagad at nakita nga nila ang batang asno sa tabi ng daan , nakatali ito sa may pinto ng isang bahay . Nang kinakalagan na nila ang hayop ,
41011005	tinanong sila ng ilang nakatayo roon , “ Bakit ninyo kinakalagan iyan ? ”
41011006	Sumagot sila gaya ng bilin ni Jesus , at hinayaan na silang umalis .
41011007	Dinala nila kay Jesus ang batang asno , at matapos isapin sa likod nito ang kanilang mga balabal , sumakay dito si Jesus .
41011008	Marami ang naglatag ng kanilang mga balabal sa daan , samantalang ang iba nama’y pumutol ng madahong sanga ng kahoy at iyon ang kanilang inilatag sa daan .
41011009	Ang mga tao sa unahan at sa hulihan ni Jesus ay sumisigaw ng ganito , “ Purihin ang Diyos ! Hosanna , Pinagpala ang dumarating sa pangalan ng Panginoon !
41011010	Pagpalain nawa ang itatatag nang kaharian ng ating amang si David ! Purihin ang Panginoon sa Kataas-taasan ! ”
41011011	Pumunta si Jesus sa Jerusalem at pumasok sa Templo . Pagkatapos niyang makita ang lahat ng bagay doon , lumabas siya at nagbalik sa Bethania na kasama ang Labindalawa , sapagkat gumagabi na noon .
41011012	Kinabukasan , nang pabalik na sila mula sa Bethania , si Jesus ay nakaramdam ng gutom .
41011013	Nakita niya sa di-kalayuan ang isang malagong puno ng igos . Nilapitan niya ito upang tingnan kung may bunga . Dahil hindi pa panahon ng igos noon , wala siyang nakita kundi mga dahon lamang .
41011014	Kaya’t sinabi niya sa puno ng igos , “ Wala nang makakakain pa ng iyong bunga . ” Ang sinabi niyang iyon ay narinig ng kanyang mga alagad .
41011015	Pagdating nila sa Jerusalem , si Jesus ay pumasok sa Templo . Ipinagtabuyan niya ang mga nagbebenta at namimili roon , at ipinagtataob niya ang mga mesa ng mga namamalit ng salapi at ang mga upuan ng mga nagtitinda ng kalapati .
41011016	Pinagbawalan din niyang tumawid sa patyo ng Templo ang mga may dalang paninda
41011017	at tinuruan niya ang mga tao nang ganito , “ Hindi ba’t nasusulat , ‘ Ang aking tahanan ay tatawaging bahay-dalanginan ng lahat ng bansa ? ’ Ngunit ginawa ninyo itong lungga ng mga magnanakaw ! ”
41011018	Narinig ito ng mga punong pari at ng mga tagapagturo ng Kautusan . Buhat noo’y humanap na sila ng paraan upang maipapatay si Jesus . Subalit natatakot sila sa kanya dahil humahanga ang lahat sa kanyang mga turo .
41011019	Pagsapit ng gabi , si Jesus at ang kanyang mga alagad ay muling lumabas ng lunsod .
41011020	Kinaumagahan , pagdaan nila’y nakita nilang natuyo ang puno ng igos hanggang sa mga ugat nito .
41011021	Naalala ni Pedro ang nangyari dito kaya’t kanyang sinabi kay Jesus , “ Guro , tingnan ninyo ! Patay na ang puno ng igos na isinumpa ninyo . ”
41011022	Sumagot si Jesus , “ Manalig kayo sa Diyos .
41011023	Tandaan ninyo ito : kung kayo’y nananampalataya sa Diyos at hindi kayo nag-aalinlangan , maaari ninyong sabihin sa bundok na ito , ‘ Umalis ka riyan at tumalon ka sa dagat , ’ at ito nga ay mangyayari .
41011024	Kaya’t sinasabi ko sa inyo , anuman ang hingin ninyo sa inyong panalangin , maniwala kayong natanggap na ninyo iyon , at matatanggap nga ninyo iyon .
41011025	Kapag kayo’y tumayo upang manalangin , patawarin muna ninyo ang nagkasala sa inyo upang ang inyong mga kasalanan ay patawarin din ng inyong Ama na nasa langit . ” Ngunit kung hindi kayo magpapatawad , hindi rin naman kayo patatawarin ng inyong Ama na nasa langit .
41011027	Muli silang pumasok sa Jerusalem . Habang si Jesus ay naglalakad sa patyo ng Templo , nilapitan siya ng mga punong pari , ng mga tagapagturo ng Kautusan at ng mga pinuno ng bayan .
41011028	Siya’y tinanong nila , “ Ano ang karapatan mong gumawa ng mga bagay na ito ? Sino ang nagbigay sa iyo ng ganyang karapatan ? ”
41011029	Sumagot si Jesus , “ Tatanungin ko kayo . Sagutin ninyo ito at sasabihin ko sa inyo kung kanino galing ang karapatan kong gumawa ng mga bagay na ito .
41011030	Sabihin ninyo sa akin ; kanino nagmula ang karapatan ni Juan na magbautismo , sa Diyos ba o sa mga tao ? ”
41011031	At sila’y nag-usap-usap , “ Kung sasabihin nating mula sa Diyos , itatanong naman niya sa atin kung bakit hindi natin pinaniwalaan si Juan .
41011032	Ngunit kung sasabihin naman nating mula sa tao , baka kung ano naman ang gawin sa atin ng mga tao . ” Nangangamba sila sapagkat naniniwala ang marami na si Juan ay isang tunay na propeta .
41011033	Kaya’t ganito ang kanilang isinagot : “ Hindi namin alam ! ” Sinabi naman ni Jesus sa kanila , “ Kung gayon , hindi ko rin sasabihin sa inyo kung kanino galing ang karapatan kong gawin ang mga ito . ”
41012001	At tinuruan ni Jesus ang mga tao sa pamamagitan ng mga talinhaga . Sinabi niya , “ May isang taong nagtanim ng ubas sa kanyang bukid . Pinabakuran niya ang ubasan , nagpagawa ng pisaan ng ubas at nagpatayo ng isang mataas na bantayan . Pagkatapos , pinaupahan niya ang ubasan sa mga katiwala at siya’y nagpunta sa ibang lupain .
41012002	Nang dumating ang panahon ng pitasan ng ubas , pinapunta niya ang isang alipin upang kunin sa mga katiwala ang kanyang kaparte .
41012003	Ngunit sinunggaban ng mga katiwala ang utusan , binugbog at saka pinauwing walang dala .
41012004	Muling nagsugo ang may-ari ng isa pang alipin , ngunit ito ay hinampas sa ulo at nilait-lait ng mga katiwala .
41012005	Nagsugo na naman ang may-ari ng isa pang alipin ngunit pinatay naman nila ito . Ganoon din ang ginawa nila sa marami pang iba , may binugbog at may pinatay .
41012006	Hindi nagtagal , iisa na lang ang natitirang maaaring papuntahin ng may-ari , ang kanyang minamahal na anak . Kaya’t pinapunta niya ito sa pag-aakalang , ‘ Igagalang nila ang aking anak . ’
41012007	Ngunit nag-usap-usap ang mga katiwala , ‘ Ang taong iyan ang tagapagmana . Halikayo , patayin natin siya upang ganap nang mapasaatin ang kanyang mamanahin . ’
41012008	Kaya’t sinunggaban nila at pinatay ito , at pagkatapos ay itinapon ang kanyang bangkay sa labas ng ubasan .
41012009	“ Ano kaya ang gagawin ng may-ari ng ubasan ? Pupuntahan niya at papatayin ang mga katiwalang iyon , at ang ubasan ay ipapamahala niya sa iba .
41012010	Hindi ba’t nabasa na ninyo ang sinasabi sa kasulatan , ‘ Ang batong itinakwil ng mga tagapagtayo ng bahay ang siyang naging batong-panulukan .
41012011	Ito’y ginawa ng Panginoon , at kahanga-hangang pagmasdan ? ' "
41012012	Nang mahalata ng mga pinuno ng mga Judio na sila ang pinapatamaan ng talinhagang iyon , tinangka nilang dakpin si Jesus . Subalit hindi nila ito magawâ sapagkat natatakot sila sa mga tao . Kaya’t umalis na lamang sila at iniwan si Jesus .
41012013	Ilang Pariseo at ilan sa mga tagasunod ni Herodes ang pinapunta kay Jesus upang siluin siya sa kanyang pananalita .
41012014	Kaya lumapit sila sa kanya at sinabi , “ Guro , nalalaman po naming kayo’y tapat at walang kinikilingan . Pantay-pantay ang pagtingin ninyo sa lahat ng tao at itinuturo ninyo ang tunay na kalooban ng Diyos para sa tao . Nais po naming itanong kung labag ba sa ating Kautusan ang magbayad ng buwis sa Emperador . Dapat po ba kaming magbayad ng buwis o hindi ? ”
41012015	Alam ni Jesus na sila’y nagkukunwari lamang , kaya sinabi niya sa kanila , “ Bakit ba ninyo ako sinusubok ? Bigyan ninyo ako ng isang salaping pilak . ”
41012016	At siya nga ay binigyan nila ng salaping pilak . “ Kaninong larawan at pangalan ang nakatatak dito ? ” tanong ni Jesus sa kanila . “ Sa Emperador po , ” tugon nila .
41012017	Sinabi ni Jesus , “ Ibigay ninyo sa Emperador ang para sa Emperador , at sa Diyos ang para sa Diyos . ” At sila’y labis na namangha sa kanyang sagot .
41012018	May ilang Saduseo na lumapit kay Jesus upang magtanong . Ang mga ito ay nagtuturo na hindi muling mabubuhay ang mga patay . Sinabi nila ,
41012019	“ Guro , isinulat po ni Moises para sa atin , ‘ Kung mamatay ang kuya ng isang lalaki at ang asawa nito’y maiwang walang anak , siya ay dapat pakasal sa biyuda upang magkaanak sila para sa namatay . ’
41012020	Mayroon pong pitong magkakapatid na lalaki . Nag-asawa ang panganay , subalit siya’y namatay na walang anak .
41012021	Pinakasalan ng pangalawang kapatid ang biyuda subalit ito ay namatay ring walang anak . Ganoon din ang nangyari sa pangatlo .
41012022	Isa-isang napangasawa ng babae ang pitong magkakapatid at silang lahat ay namatay na walang anak . Sa kahuli-huliha’y ang babae naman ang namatay .
41012023	Kapag binuhay na muli ang mga patay sa araw ng muling pagkabuhay , sino po ba sa pitong magkakapatid ang kikilalaning asawa ng babaing iyon , sapagkat silang lahat ay napangasawa niya ? ”
41012024	Sumagot si Jesus , “ Maling-mali ang paniniwala ninyo , dahil hindi ninyo nauunawaan ang itinuturo ng Kasulatan at ang kapangyarihan ng Diyos .
41012025	Sa muling pagkabuhay , ang mga tao’y hindi na mag-aasawa ; sila’y magiging katulad na ng mga anghel sa langit .
41012026	Tungkol naman sa muling pagkabuhay , hindi ba ninyo nabasa sa aklat ni Moises , sa kasaysayan ng nagliliyab na mababang puno , ang sinabi ng Diyos sa kanya ? Ito ang sinabi niya , ‘ Ako ang Diyos ni Abraham , Diyos ni Isaac , at Diyos ni Jacob . ’
41012027	Ang Diyos ay hindi Diyos ng mga patay ; siya ang Diyos ng mga buháy . Talagang maling-mali kayo ! ”
41012028	Ang kanilang pagtatalo ay narinig ng isa sa mga tagapagturo ng Kautusan na naroon . Nakita niyang mahusay ang pagkasagot ni Jesus sa mga Saduseo kaya siya naman ang lumapit upang magtanong , “ Alin po ba ang pinakamahalagang utos ? ”
41012029	Sumagot si Jesus , “ Ito ang pinakamahalagang utos : ‘ Pakinggan mo , Israel ! Ang Panginoon nating Diyos ang tanging Panginoon .
41012030	Ibigin mo ang Panginoon mong Diyos nang buong puso , buong kaluluwa , buong pag-iisip at buong lakas . ’
41012031	Ito naman ang pangalawa , ‘ Ibigin mo ang iyong kapwa gaya ng pag-ibig mo sa iyong sarili . ’ Wala nang ibang utos na hihigit pa sa mga ito . ”
41012032	Wika ng tagapagturo ng Kautusan , “ Tama po , Guro ! Totoo ang sinabi ninyo . Iisa nga ang Diyos at wala nang iba liban sa kanya .
41012033	At higit na mahalaga ang umibig sa kanya nang buong puso , buong pag-iisip at buong lakas , at ang umibig sa kapwa gaya ng pag-ibig sa sarili , kaysa magdala ng lahat ng handog na susunugin at iba pang mga alay . ”
41012034	Nakita ni Jesus na maganda ang sagot nito kaya’t sinabi niya , “ Hindi ka na nalalayo sa kaharian ng Diyos . ” At mula noon ay wala nang nangahas na magtanong kay Jesus .
41012035	Habang si Jesus ay nagtuturo sa Templo , sinabi niya , “ Bakit sinasabi ng mga tagapagturo ng Kautusan na ang Cristo ay anak ni David ?
41012036	Hindi ba’t si David na rin ang nagpahayag ng ganito nang siya’y gabayan ng Espiritu Santo : “ Sinabi ng Panginoon sa aking Panginoon , ‘ Maupo ka sa kanan ko , hanggang lubusan kong mapasuko sa iyo ang mga kaaway mo . ' "
41012037	Si David na rin ang tumawag sa kanya ng Panginoon ; paano siya magiging anak ni David ? ” Napakaraming tao ang malugod na nakikinig sa kanya .
41012038	Sa kanyang pagtuturo , sinabi ni Jesus , “ Mag-ingat kayo sa mga tagapagturo ng Kautusan na mahilig magpalakad-lakad na suot ang kanilang mahahabang damit at nagagalak na sila’y igalang ng mga tao .
41012039	Ang gusto nila ay ang mga natatanging upuan sa mga sinagoga at ang mga upuang pandangal sa mga handaan .
41012040	Hinuhuthot nila ang ari-arian ng mga biyuda at ang mahahaba nilang dasal ay mga pagkukunwari lamang . Dahil diyan , lalo pang bibigat ang parusang igagawad sa kanila . ”
41012041	Naupo si Jesus sa tapat ng lalagyan ng mga kaloob doon sa Templo , at pinagmasdan ang mga naghahandog ng salapi . Napansin niyang maraming mayayaman ang naghuhulog ng malalaking halaga .
41012042	Lumapit naman ang isang biyudang mahirap at naghulog ng dalawang tigsisingkwenta sentimo .
41012043	Tinawag ni Jesus ang kanyang mga alagad at sinabi sa kanila , “ Sinasabi ko sa inyo , ang inihandog ng biyudang iyon ay higit na marami kaysa sa inihulog nilang lahat .
41012044	Sapagkat ang lahat ay nagkaloob ng bahagi lamang ng kanilang kayamanan , ngunit ang ibinigay ng biyudang iyon , bagama’t siya’y mahirap , ay ang buo niyang ikinabubuhay . ”
41013001	Nang palabas na si Jesus sa Templo , sinabi sa kanya ng isa sa kanyang mga alagad , “ Guro , tingnan po ninyo ! Kaylalaki ng mga gusali at kaygaganda ng mga batong ginamit dito ! ”
41013002	Sumagot si Jesus , “ Nakikita mo ba ang naglalakihang gusaling iyan ? Wala riyang matitirang magkapatong na bato . Ang lahat ay iguguho ! ”
41013003	Habang nakaupo si Jesus sa Bundok ng mga Olibo , sa may tapat ng Templo , palihim siyang tinanong nina Pedro , Santiago , Juan at Andres ,
41013004	“ Kailan po ba mangyayari ang mga bagay na ito , at ano po ba ang palatandaan na ang lahat ng mga ito’y malapit nang maganap ? ”
41013005	Sinabi sa kanila ni Jesus , “ Mag-ingat kayo upang hindi kayo malinlang ninuman .
41013006	Maraming lilitaw at magpapanggap na sila ang Cristo , at ililigaw nila ang marami .
41013007	Huwag kayong mababagabag kung makabalita kayo ng mga digmaang malapit sa inyo at mga digmaan sa malayong lugar . Dapat mangyari ang mga ito , ngunit hindi pa ito ang wakas .
41013008	Sapagkat makikipagdigma ang mga bansa laban sa kapwa bansa at ang mga kaharian laban sa kapwa kaharian . Lilindol sa iba’t ibang dako , at magkakaroon ng mga taggutom . Ang mga ito’y pasimula pa lamang ng paghihirap na tulad ng nararanasan ng isang nanganganak .
41013009	“ Mag-ingat kayo ! Sapagkat kayo’y darakpin at isasakdal sa mga Sanedrin , hahagupitin sa mga sinagoga , at dadalhin kayo sa mga gobernador at mga hari nang dahil sa inyong pagsunod sa akin , upang magpatotoo sa kanila .
41013010	Ngunit dapat munang maipangaral sa lahat ng bansa ang Magandang Balita bago dumating ang wakas .
41013011	Kapag kayo’y dinakip nila upang litisin , huwag kayong mababahala kung ano ang sasabihin ninyo . Sa oras na iyon , sasabihin ninyo ang dapat ninyong sabihin , sapagkat hindi kayo ang magsasalita ; ang inyong mga sasabihin ay manggagaling sa Espiritu Santo .
41013012	Ipagkakanulo ng kapatid ang kanyang sariling kapatid upang ipapatay , gayundin ang gagawin ng ama sa kanyang anak , at lalabanan naman ng mga anak ang kanilang mga magulang at ipapapatay ang mga ito .
41013013	Kapopootan kayo ng lahat dahil sa pagsunod sa akin , ngunit ang manatiling tapat hanggang wakas ang siyang maliligtas . ”
41013014	“ Unawain ito ng bumabasa : Kapag nakita na ninyo ang kasuklam-suklam na kalapastanganan na nasa dakong di dapat kalagyan , ang mga nasa Judea ay dapat nang tumakas papuntang kabundukan .
41013015	Ang nasa bubungan ay huwag nang magtangkang pumasok pa sa bahay upang kumuha ng anuman ,
41013016	at ang nasa bukid ay huwag nang umuwi pa upang kumuha ng balabal .
41013017	Sa mga araw na iyon , kawawa ang mga nagdadalang-tao at mga nagpapasuso !
41013018	Ipanalangin ninyong huwag mangyari ang mga ito sa panahon ng taglamig ,
41013019	sapagkat sa mga panahong iyon ang mga tao’y magdaranas ng matinding kapighatian na hindi pa nararanasan mula nang likhain ng Diyos ang sanlibutan , at hindi na muling mararanasan pa kahit kailan .
41013020	At kung hindi paiikliin ng Panginoon ang panahong iyon , walang sinuman ang makakaligtas ; subalit alang-alang sa kanyang mga hinirang , paiikliin niya iyon .
41013021	“ Kung may magsabi sa inyo , ‘ Narito ang Cristo ! ’ o kaya’y ‘ Naroon siya ! ’ huwag kayong maniniwala .
41013022	Sapagkat may mga magpapanggap na Cristo at may mga magpapanggap na propeta . Magpapakita sila ng mga himala at mga kababalaghan upang iligaw , kung maaari , ang mga hinirang ng Diyos .
41013023	Kaya’t mag-ingat kayo . Sinasabi ko na sa inyo ang lahat ng bagay bago pa man ito mangyari . ”
41013024	“ Subalit sa mga panahong iyon , pagkatapos ng kapighatiang iyon , magdidilim ang araw , hindi magliliwanag ang buwan ,
41013025	malalaglag mula sa langit ang mga bituin , at maguguló ang mga kapangyarihan sa kalawakan .
41013026	Pagkatapos , makikita nila ang Anak ng Tao na dumarating na nakasakay sa alapaap , may dakilang kapangyarihan at karangalan .
41013027	Susuguin niya ang kanyang mga anghel sa apat na sulok ng daigdig upang tipunin ng mga ito ang mga hinirang ng Diyos . ”
41013028	“ Unawain ninyo ang aral mula sa puno ng igos ; kapag magulang na ang mga sanga nito at nagkakadahon na , alam ninyong malapit na ang tag-araw .
41013029	Gayundin naman , kapag nakita ninyong nangyayari na ang mga bagay na ito , malalaman ninyong malapit na ang kanyang pagdating ; siya’y paparating na .
41013030	Tandaan ninyo : magaganap ang lahat ng ito bago pa mamatay ang mga taong nabubuhay ngayon .
41013031	Lilipas ang langit at ang lupa , ngunit ang aking mga salita ay mananatili magpakailanman . ”
41013032	“ Ngunit walang nakakaalam ng araw o ng oras na iyon , kahit ang mga anghel sa langit , o ang Anak man . Ang Ama lamang ang nakakaalam nito .
41013033	Mag-ingat kayo at maging handa dahil hindi ninyo alam kung kailan ito mangyayari .
41013034	Ang katulad nito’y isang taong maglalakbay sa malayo . Iniwan niya ang kanyang tahanan sa pamamahala ng kanyang mga utusan . Binigyan niya ang bawat isa ng kanya-kanyang gawain , at inutusan niya ang tanod na magbantay .
41013035	Gayundin naman , magbantay kayong lagi dahil hindi ninyo alam kung kailan darating ang panginoon ng sambahayan . Ito’y maaaring sa takipsilim , sa hatinggabi , sa madaling-araw , o kaya’y sa umaga .
41013036	Baka siya’y biglang dumating at maratnan kayong natutulog .
41013037	Ang sinasabi ko sa inyo’y sinasabi ko sa lahat . Maging handa kayo ! ”
41014001	Dalawang araw na lamang at Pista na ng Paskwa at ng Tinapay na Walang Pampaalsa . Ang mga punong pari at mga tagapagturo ng Kautusan ay patuloy na naghahanap ng paraan upang maipadakip si Jesus nang palihim at maipapatay .
41014002	“ Huwag sa kapistahan at baka manggulo ang mga tao , ” sabi nila .
41014003	Nasa Bethania noon si Jesus , sa bahay ni Simon na may ketong . Habang siya’y kumakain , dumating ang isang babaing may dalang isang sisidlang alabastro na puno ng napakamahal na pabango mula sa katas ng purong nardo . Binasag niya ang sisidlan at ibinuhos ang pabango sa ulo ni Jesus .
41014004	Nagalit ang ilang naroroon at sila’y nag-usap-usap , “ Bakit niya inaksaya ang pabango ?
41014005	Maaaring ipagbili iyon nang mahigit sa tatlong daang salaping pilak at maibigay sa mga mahihirap ang pinagbilhan ! ” At pinagalitan nila ang babae .
41014006	Ngunit sinabi naman ni Jesus , “ Bakit ninyo siya ginugulo ? Pabayaan ninyo siya ! Isang mabuting bagay ang ginawa niyang ito sa akin .
41014007	Sapagkat habang panaho’y kasama ninyo ang mga mahihirap at anumang oras ninyong naisin ay makakagawa kayo sa kanila ng mabuti . Ngunit ako’y hindi ninyo kasama habang panahon .
41014008	Ginawa niya ang kanyang makakaya ; hindi pa ma’y binuhusan na niya ng pabango ang aking katawan bilang paghahanda sa paglilibing sa akin .
41014009	Tandaan ninyo , saanman sa buong mundo ipangaral ang Magandang Balita , ang ginawa niyang ito ay ipahahayag din bilang pag-alaala sa kanya . ”
41014010	Si Judas Iscariote , na kabilang sa Labindalawa , ay pumunta sa mga punong pari upang ipagkanulo si Jesus .
41014011	Natuwa sila nang marinig nila ang alok ni Judas at nangakong bibigyan siya ng salapi . Mula noo’y humanap na si Judas ng pagkakataong maipagkanulo si Jesus .
41014012	Unang araw noon ng Pista ng Tinapay na Walang Pampaalsa , araw ng paghahain ng korderong pampaskwa . Tinanong si Jesus ng kanyang mga alagad , “ Saan po ninyo nais na maghanda kami ng hapunang pampaskwa ? ”
41014013	Inutusan niya ang dalawa sa kanyang mga alagad , “ Pumunta kayo sa bayan at may masasalubong kayong isang lalaking may dalang banga ng tubig . Sundan ninyo siya
41014014	sa bahay na kanyang papasukan at sabihin ninyo sa may-ari , ‘ Ipinapatanong po ng Guro kung mayroon kayong silid na maaaring magamit niya at ng kanyang mga alagad para sa hapunang pampaskwa . ’
41014015	At ituturo niya sa inyo ang isang malaking silid sa itaas na mayroon nang kagamitan . Doon kayo maghanda para sa atin . ”
41014016	Nagpunta nga sa bayan ang mga alagad at natagpuan nila roon ang lahat , gaya ng sinabi ni Jesus sa kanila . At inihanda nila ang hapunang pampaskwa .
41014017	Kinagabihan , dumating si Jesus na kasama ang Labindalawa .
41014018	Habang sila’y kumakain , sinabi ni Jesus , “ Tandaan ninyo ito : isa sa inyo na kasalo ko ngayon ay magtataksil sa akin . ”
41014019	Nag-umpisang malungkot ang mga alagad , at ang bawat isa ay nagtanong sa kanya , “ Ako po ba , Panginoon ? ”
41014020	Sumagot siya , “ Isa sa inyo na kasalo ko sa pagsawsaw ng tinapay sa mangkok .
41014021	Mamamatay ang Anak ng Tao ayon sa nasusulat tungkol sa kanya subalit kahabag-habag ang taong magkakanulo sa kanya ! Mabuti pa sa taong iyon ang hindi na siya ipinanganak . ”
41014022	Habang kumakain sila , si Jesus ay dumampot ng tinapay at nagpasalamat sa Diyos . Pagkatapos , kanyang pinaghati-hati ang tinapay at iniabot sa mga alagad . Sinabi niya , “ Kunin ninyo ito ; ito ang aking katawan . ”
41014023	Dumampot din siya ng kopa at matapos magpasalamat sa Diyos ay iniabot din niya iyon sa mga alagad , at uminom silang lahat .
41014024	Sinabi niya , “ Ito ang aking dugo ; pinapagtibay nito ang tipan ng Diyos . Ang aking dugo ay mabubuhos para sa marami .
41014025	Tandaan ninyo : hinding-hindi na ako muling iinom pa ng alak mula sa katas ng ubas hanggang sa araw na ako’y uminom ng bagong alak sa kaharian ng Diyos . ”
41014026	Umawit sila ng isang himno , at pagkatapos ay nagpunta sila sa Bundok ng mga Olibo .
41014027	Sinabi ni Jesus sa kanila , “ Ako’y iiwan ninyong lahat , sapagkat sinasabi sa kasulatan , ‘ Papatayin ko ang pastol at magkakawatak-watak ang mga tupa . ’
41014028	Ngunit pagkatapos na ako’y muling mabuhay , mauuna ako sa inyo sa Galilea . ”
41014029	Sumagot si Pedro , “ Kahit na po kayo iwan ng lahat , hindi ko kayo iiwan . ”
41014030	Sabi ni Jesus sa kanya , “ Tandaan mo , sa gabi ring ito , bago tumilaok ang manok nang makalawa , tatlong beses mo akong ikakaila . ”
41014031	Subalit lalong ipinagdiinan ni Pedro , “ Kahit ako’y pataying kasama ninyo , hindi ko kayo ikakaila . ” Ganoon din ang sinabi ng lahat .
41014032	Dumating sila sa isang lugar na tinatawag na Getsemani . Sinabi ni Jesus sa kanyang mga alagad , “ Maupo muna kayo rito habang ako’y nananalangin . ”
41014033	At isinama niya sina Pedro , Santiago at Juan . Nagsimulang mabagabag at maghirap ang kanyang kalooban .
41014034	Sinabi niya sa kanila , “ Ang puso ko’y labis na nalulungkot at halos ako’y mamatay na ! Maghintay kayo rito at magbantay . ”
41014035	Lumayo siya nang kaunti , at pagkatapos ay nagpatirapa upang manalangin na kung maaari’y huwag nang sumapit sa kanya ang oras ng paghihirap .
41014036	Nanalangin siya , “ Ama ko , Ama ko ! Magagawa mo ang lahat ng bagay . Alisin mo sa akin ang paghihirap na ito , ngunit hindi ang kalooban ko kundi ang kalooban mo ang masunod . ”
41014037	Nagbalik siya at dinatnan niyang natutulog ang tatlong alagad . Sinabi niya kay Pedro , “ Natutulog ka ba , Simon ? Hindi ka ba makapagbantay kahit isang oras man lamang ?
41014038	Magbantay kayo at manalangin upang huwag kayong madaig ng tukso . Ang espiritu’y nakahanda ngunit ang laman ay mahina . ”
41014039	Muling lumayo si Jesus upang manalangin at inulit niya ang kanyang kahilingan .
41014040	Nagbalik siyang muli sa kanyang mga alagad , at sila’y naratnan niyang natutulog dahil sila’y antok na antok . At hindi nila malaman kung ano ang kanilang isasagot sa kanya .
41014041	Sa ikatlo niyang pagbabalik ay sinabi niya sa kanila , “ Natutulog pa ba kayo at namamahinga ? Tama na , sapagkat dumating na ang oras upang ang Anak ng Tao’y ibigay sa kamay ng mga makasalanan .
41014042	Magsitayo kayo ! Narito na ang magtataksil sa akin . ”
41014043	Nagsasalita pa si Jesus nang dumating si Judas na kabilang sa Labindalawa . May kasama siyang maraming tao na may mga dalang tabak at pamalo . Sila’y isinugo ng mga punong pari , mga tagapagturo ng Kautusan , at mga pinuno ng bayan .
41014044	Bago pa man dumating , ibinigay ni Judas ang isang hudyat , “ Kung sino ang hahalikan ko , iyon ang inyong hinahanap . Dakpin ninyo siya at huwag pabayaang makatakas . ”
41014045	Pagdating ni Judas , agad siyang lumapit kay Jesus . “ Guro ! ” ang bati niya , at ito’y kanyang hinalikan .
41014046	Agad ngang sinunggaban at dinakip ng mga tao si Jesus .
41014047	Nagbunot ng tabak ang isa sa mga alagad at tinaga ang alipin ng pinakapunong pari , at natagpas ang tainga niyon .
41014048	Sinabi ni Jesus sa mga tao , “ Ako ba’y tulisan at naparito kayong may dalang tabak at pamalo upang ako’y dakpin ?
41014049	Araw-araw akong nagtuturo sa Templo at naroon din kayo , ngunit hindi ninyo ako dinakip . Subalit kailangang matupad ang sinasabi ng Kasulatan ! ”
41014050	Tumakas ang lahat ng mga alagad at iniwan siya .
41014051	Sinundan si Jesus ng isang binatang walang damit maliban sa balabal niyang lino . Sinunggaban ito ng mga tao
41014052	ngunit iniwan niya ang kanyang balabal at tumakas na hubad .
41014053	Dinala nila si Jesus sa bahay ng pinakapunong pari na kung saan ay nagkakatipon na doon ang lahat ng mga punong pari , mga pinuno ng bayan at mga tagapagturo ng Kautusan .
41014054	Si Pedro’y sumunod kay Jesus , ngunit malayo ang agwat niya kay Jesus . Nagtuloy siya hanggang sa patyo ng pinakapunong pari at naupo upang magpainit sa tabi ng apoy . Katabi niya roon ang mga bantay .
41014055	Ang mga punong pari at ang buong Sanedrin ay naghahanap ng maipaparatang kay Jesus upang siya’y maipapatay , ngunit wala silang makita .
41014056	Marami ngang saksi ang nagsasabi ng kasinungalingan laban sa kanya , ngunit hindi naman nagkakaisa ang kanilang mga patotoo .
41014057	May ilang sumaksi ng kasinungalingan laban sa kanya ,
41014058	“ Narinig naming sinabi ng taong iyan , ‘ Gigibain ko ang Templong ito na gawa ng tao at sa loob ng tatlong araw ay magtatayo ako ng iba na di gawa ng tao . ' "
41014059	Ngunit hindi pa rin nagkaisa ang kanilang mga patotoo .
41014060	Tumayo ang pinakapunong pari sa harap ng kapulungan at tinanong si Jesus , “ Wala ka bang isasagot sa paratang nila sa iyo ? ”
41014061	Ngunit hindi umimik si Jesus at hindi sumagot ng anuman . Muli siyang tinanong ng pinakapunong pari , “ Ikaw nga ba ang Cristo , ang Anak ng Mapagpalang Diyos ? ”
41014062	Sumagot si Jesus , “ Ako nga . Makikita ninyo ang Anak ng Tao na nakaupo sa kanan ng Makapangyarihan sa lahat . Makikita rin ninyo siyang dumarating na nasa alapaap ng kalangitan . ”
41014063	Pinunit ng pinakapunong pari ang kanyang kasuotan at sinabi , “ Hindi na natin kailangan pa ng mga saksi !
41014064	Narinig ninyo ang kanyang paglapastangan sa Diyos ! Ano ang inyong desisyon ? ” At nagkaisa silang lahat na hatulan siya ng kamatayan .
41014065	At siya’y sinimulan nilang pahirapan ; dinuraan siya ng ilan , piniringan at pinagsusuntok . “ Hulaan mo nga , sino ang sumuntok sa iyo ? ” sabi nila . At siya’y binugbog ng mga bantay .
41014066	Samantala , si Pedro naman ay nasa patyo sa ibaba nang lumapit ang isang babaing katulong ng pinakapunong pari .
41014067	Nakita nito si Pedro na nagpapainit sa apoy , pinagmasdang mabuti at pagkatapos ay sinabi , “ Kasama ka rin ni Jesus na taga-Nazaret ! ”
41014068	Ngunit nagkaila si Pedro , “ Wala akong nalalaman sa sinasabi mo . ” Umalis siya at nagpunta sa labasan at tumilaok ang manok .
41014069	Nakita na naman siya ng babaing katulong at sinabi sa mga naroon , “ Ang taong ito’y isa sa kanila ! ”
41014070	At muling nagkaila si Pedro . Makalipas ang ilang sandali , sinabi kay Pedro ng mga nakatayo roon , “ Talagang isa ka nga sa kanila . Taga-Galilea ka rin , hindi ba ? ”
41014071	“ Mamatay man ako , talagang hindi ko nakikilala ang taong iyan ! ” sagot ni Pedro .
41014072	Siya namang pagtilaok muli ng manok . Naalala ni Pedro ang sinabi sa kanya ni Jesus , “ Bago tumilaok ang manok nang makalawa , tatlong beses mo akong ikakaila . ” Nanlumo siya at nanangis .
41015001	Kinaumagahan , nagpulong agad ang mga punong pari , mga pinuno ng bayan , mga tagapagturo ng Kautusan , at iba pang bumubuo ng Sanedrin . Ipinagapos nila si Jesus , at dinala kay Pilato .
41015002	“ Ikaw ba ang Hari ng mga Judio ? ” tanong sa kanya ni Pilato . “ Ikaw na ang may sabi , ” tugon naman ni Jesus .
41015003	Nagharap ng maraming paratang ang mga punong pari laban kay Jesus
41015004	kaya’t siya’y muling tinanong ni Pilato , “ Wala ka bang isasagot ? Narinig mo ang dami ng kanilang paratang laban sa iyo . ”
41015005	Ngunit hindi pa rin sumagot si Jesus , kaya’t nagtaka si Pilato .
41015006	Tuwing Pista ng Paskwa , si Pilato ay nagpapalaya ng isang bilanggo , sinumang hilingin sa kanya ng mga taong-bayan .
41015007	May isang bilanggo noon na ang pangalan ay Barabbas . Kasama siya sa mga nagrebelde , at nakapatay siya noong panahon ng pag-aalsa .
41015008	Nang lumapit ang mga tao kay Pilato upang hilingin sa kanya na gawin niya ang dati niyang ginagawa ,
41015009	tinanong sila ni Pilato , “ Ibig ba ninyong palayain ko ang Hari ng mga Judio ? ”
41015010	Sinabi niya ito sapagkat batid ni Pilato na inggit lamang ang nag-udyok sa mga punong pari upang isakdal si Jesus .
41015011	Ngunit sinulsulan ng mga punong pari ang mga tao na si Barabbas ang hilinging palayain .
41015012	Kaya’t muli silang tinanong ni Pilato , “ Ano naman ang gusto ninyong gawin ko sa taong ito na tinatawag ninyong Hari ng mga Judio ? ”
41015013	“ Ipako siya sa krus ! ” sigaw ng mga tao .
41015014	“ Bakit , ano ba ang kasalanan niya ? ” tanong ni Pilato . Ngunit lalo pang sumigaw ang mga tao , “ Ipako siya sa krus ! ”
41015015	Sa paghahangad ni Pilato na mapagbigyan ang mga tao , pinalaya niya si Barabbas at si Jesus naman ay kanyang ipinahagupit , at pagkatapos ay ibinigay sa kanila upang ipako sa krus .
41015016	Dinala ng mga kawal si Jesus sa bakuran ng palasyo ng gobernador , at kanilang tinipon doon ang buong batalyon .
41015017	Sinuotan nila si Jesus ng balabal na kulay ube . Kumuha sila ng sangang matinik , ginawa iyong korona at ipinutong sa kanya .
41015018	Pagkatapos , sila’y pakutyang nagpugay at bumati sa kanya , “ Mabuhay ang Hari ng mga Judio ! ”
41015019	Siya’y pinaghahampas sa ulo , pinagduduraan at pakutyang niluhud-luhuran .
41015020	Matapos kutyain , siya’y hinubaran nila ng balabal na kulay ube , sinuotan ng sarili niyang damit , at inilabas upang ipako sa krus .
41015021	Nasalubong nila sa daan ang isang lalaking galing sa bukid , si Simon na taga-Cirene na ama nina Alejandro at Rufo . Pilit nilang ipinapasan sa kanya ang krus ni Jesus .
41015022	Kanilang dinala si Jesus sa lugar na tinatawag na Golgotha , na ang ibig sabihi’y “ Pook ng Bungo . ”
41015023	Siya’y binibigyan nila ng alak na may kahalong mira , ngunit hindi niya ito ininom .
41015024	Ipinako siya sa krus at saka pinaghati-hatian ang kanyang damit sa pamamagitan ng palabunutan .
41015025	Ikasiyam ng umaga nang ipako siya sa krus .
41015026	Isinulat sa itaas ng krus ang paratang laban sa kanya , “ Ang Hari ng mga Judio . ”
41015027	May dalawang tulisang kasabay niyang ipinako sa krus , isa sa kanan at isa sa kaliwa . Sa gayon ay natupad ang sinasabi sa kasulatan , “ Ibinilang siya sa mga kriminal . ”
41015029	Ininsulto siya ng mga nagdaraan , pailing-iling nilang sinasabi , “ O ano ? Di ba ikaw ang gigiba sa Templo at muling magtatayo nito sa loob ng tatlong araw ?
41015030	Bumabâ ka sa krus at iligtas mo ngayon ang iyong sarili ! ”
41015031	Kinukutya rin siya ng mga punong pari at mga tagapagturo ng Kautusan . Sabi nila sa isa’t isa , “ Iniligtas niya ang iba ngunit hindi mailigtas ang sarili !
41015032	Makita lamang nating bumabâ sa krus ang Cristo na iyan na Hari daw ng Israel , maniniwala na tayo sa kanya ! ” Nilait din siya ng mga nakapakong kasama niya .
41015033	Nagdilim sa buong lupain mula sa tanghaling tapat hanggang sa ikatlo ng hapon .
41015034	Nang ikatlo na ng hapon , sumigaw si Jesus , “ na ang kahulugan ay , “ Diyos ko , Diyos ko , bakit mo ako pinabayaan ? ”
41015035	Narinig ito ng ilan sa mga nakatayo roon at kanilang sinabi , “ Pakinggan ninyo , tinatawag niya si Elias ! ”
41015036	May tumakbo upang kumuha ng isang espongha ; ito’y binasa ng maasim na alak , inilagay sa dulo ng isang patpat at ipinasipsip kay Jesus . “ Tingnan nga natin kung darating si Elias upang iligtas siya , ” sabi niya .
41015037	Sumigaw nang malakas si Jesus at pagkatapos ay nalagutan ng hininga .
41015038	At napunit sa gitna ang tabing ng Templo , mula sa itaas hanggang sa ibaba .
41015039	Nakatayo sa harap ng krus ang opisyal ng mga kawal . Nang makita kung paano namatay si Jesus , sinabi niya , “ Tunay ngang Anak ng Diyos ang taong ito ! ”
41015040	Naroon din ang ilang babaing nakatanaw mula sa malayo . Kabilang sa kanila si Maria Magdalena , si Salome , at si Maria na ina ng nakababatang si Santiago at ni Jose .
41015041	Mula pa sa Galilea ay sumusunod na sila at naglilingkod kay Jesus . Naroon din ang iba pang mga babaing kasama ni Jesus na pumunta sa Jerusalem .
41015042	Nang dumidilim na , dumating si Jose na taga-Arimatea , isang iginagalang na kasapi ng Sanedrin . Siya rin ay naghihintay na maghari ang Diyos . Dahil iyon ay Araw ng Paghahanda , o bisperas ng Araw ng Pamamahinga , naglakas-loob siyang lumapit kay Pilato upang hingin ang bangkay ni Jesus .
41015043	
41015044	Nagtaka si Pilato nang marinig niyang patay na si Jesus kaya’t ipinatawag niya ang opisyal at tinanong kung ito’y totoo .
41015045	Nang malaman niya sa kapitan na talagang patay na si Jesus , pumayag siyang kunin ni Jose ang bangkay .
41015046	Ibinabâ mula sa krus ang bangkay ni Jesus at binalot sa telang lino na binili ni Jose . Pagkatapos , ang bangkay ay inilagay sa isang libingang hinukay sa bato , at iginulong ni Jose ang isang malaking bato sa pintuan ng libingan .
41015047	Nagmamasid naman sina Maria Magdalena at Maria na ina ni Jose , at nakita nila kung saan inilibing si Jesus .
41016001	Pagkaraan ng Araw ng Pamamahinga , si Maria Magdalena , si Maria na ina ni Santiago at si Salome ay bumili ng pabango upang sila ay magpunta sa libingan at lagyan ng pabango ang bangkay ni Jesus .
41016002	Kinaumagahan ng Linggo , sa pagsikat ng araw , sila’y nagpunta sa libingan .
41016003	Ngunit sila ay nagtatanungan sa isa’t isa , “ Sino kaya ang maaari nating mapakiusapang maggulong ng batong nakatakip sa pintuan ng libingan ? ”
41016004	Nasabi nila iyon dahil napakalaki ng bato . Ngunit nang matanaw nila ito , nakita nilang naigulong na ang bato .
41016005	At pagpasok nila sa libingan , may nakita silang isang binatang nakasuot ng mahaba at maputing damit , at nakaupo sa gawing kanan . Kaya’t sila’y nagtaka .
41016006	Ngunit sinabi nito sa kanila , “ Huwag kayong matakot . Hinahanap ninyo si Jesus na taga-Nazaret na ipinako sa krus . Wala na siya rito ; siya’y muling binuhay ng Diyos ! Tingnan ninyo ang pinaglagyan sa kanya .
41016007	Bumalik kayo at sabihin ninyo sa kanyang mga alagad at kay Pedro , ‘ Mauuna siya sa inyo sa Galilea . Makikita ninyo siya roon , gaya ng sinabi niya sa inyo . ' "
41016008	Lumabas sila ng libingan at patakbong umalis na nanginginig at litung-lito . At dahil sa matinding takot , wala silang sinabi kaninuman . [
41016009	Pumunta ang mga babae kay Pedro at sa mga kasama niya , at isinalaysay ang lahat ng sinabi ng binatang nasa libingan . Pagkatapos , isinugo ni Jesus ang kanyang mga alagad upang ipangaral sa lahat ng dako ng daigdig ang banal at di lilipas na balita ng walang hanggang kaligtasan . ]
41016010	Nagpunta si Maria Magdalena sa mga tagasunod ni Jesus upang ibalita sa mga ito ang kanyang nakita . Sila noon ay kasalukuyang nagluluksa at nalulungkot .
41016011	Ngunit ayaw nilang maniwala nang sabihin ni Maria na si Jesus ay buháy at nagpakita sa kanya .
41016012	Pagkatapos , nagpakita rin si Jesus sa dalawang alagad na naglalakad papuntang bukid , subalit iba ang kanyang anyo noon .
41016013	Bumalik agad sila at ibinalita sa kanilang mga kasamahan ang nangyari , ngunit ayaw din silang paniwalaan ng mga ito .
41016014	Pagkatapos , nagpakita si Jesus sa labing-isang alagad habang kumakain ang mga ito . Sila ay pinagalitan niya dahil sa hindi nila pananalig sa kanya at dahil sa katigasan ng kanilang ulo , dahil ayaw nilang maniwala sa mga nakakita sa kanya pagkatapos na siya’y muling mabuhay .
41016015	At sinabi ni Jesus sa kanila , “ Habang kayo’y humahayo sa buong mundo , ay ipangaral ninyo sa lahat ng tao ang Magandang Balita .
41016016	Ang sinumang sumampalataya at mabautismuhan ay maliligtas , ngunit ang ayaw sumampalataya ay paparusahan .
41016017	Ang mga sumasampalataya ay bibigyan ng kapangyarihang gumawa ng mga himala : sa pangalan ko’y magpapalayas sila ng mga demonyo at magsasalita ng iba’t ibang wika .
41016018	Hindi sila maaano kahit dumampot sila ng ahas o uminom ng lason ; at gagaling ang mga maysakit na papatungan nila ng kamay . ”
41016019	Pagkatapos niyang magsalita sa kanila , ang Panginoong Jesus ay iniakyat sa langit at umupo sa kanan ng Diyos .
41016020	Sumunod nga at nangaral ang mga alagad sa lahat ng dako . Tinulungan sila ng Panginoon sa gawaing ito . Pinatunayan niyang totoo ang kanilang ipinapangaral sa pamamagitan ng mga himala na ipinagkaloob niya sa kanila . ] [
42001001	Kagalang-galang na Teofilo , marami na po ang nagsikap na sumulat tungkol sa mga bagay na naganap sa kalagitnaan namin .
42001002	Ang kanilang isinulat ay ayon sa itinuro sa amin ng mga tao na buhat pa sa pasimula ay nakasaksi nito at nangaral ng Magandang Balita .
42001003	Kaya’t matapos kong suriin nang buong ingat ang lahat ng pangyayari buhat pa sa pasimula , minabuti ko pong sumulat din ng isang maayos na salaysay para sa inyo
42001004	upang lubusan ninyong matiyak ang katotohanan ng mga itinuro sa inyo .
42001005	Noong panahong si Herodes ang hari ng Judea , may isang paring Judio buhat sa grupo ni Abias na ang pangala’y Zacarias . Ang kanyang asawang si Elisabet ay mula rin sa angkan ni Aaron .
42001006	Kapwa sila kalugud-lugod sa paningin ng Diyos at namumuhay nang tapat sa mga utos at tuntunin ng Panginoon .
42001007	Wala silang anak dahil baog si Elisabet at kapwa sila matanda na .
42001008	Isang araw , nanunungkulan ang pangkat ni Zacarias at ginagampanan niya ang kanyang tungkulin sa harapan ng Diyos bilang isang pari .
42001009	Nang sila’y magpalabunutan , ayon sa kaugalian ng mga paring Judio , siya ang napiling magsunog ng insenso . Pumasok siya sa Templo ng Panginoon sa oras ng pagsusunog ng insenso ,
42001010	habang nagkakatipon naman sa labas ang mga tao at nananalangin .
42001011	Doon ay nagpakita sa kanya ang isang anghel ng Panginoon . Nakatayo ito sa gawing kanan ng altar na sunugan ng insenso .
42001012	Nasindak si Zacarias at natakot nang makita niya ito .
42001013	Ngunit sinabi ng anghel sa kanya , “ Huwag kang matakot , Zacarias ! Dininig ng Diyos ang iyong panalangin . Ang iyong asawang si Elisabet ay magkakaanak ng isang lalaki , at Juan ang ipapangalan mo sa bata .
42001014	Ikaw ay matutuwa at magiging maligaya . Marami ang magagalak sa kanyang pagsilang
42001015	sapagkat siya’y magiging dakila sa paningin ng Panginoon . Hindi siya dapat uminom ng alak o anumang inuming nakakalasing . Sa sinapupunan pa lamang ng kanyang ina ay mapupuspos na siya ng Espiritu Santo .
42001016	Sa pamamagitan niya’y maraming Israelita ang magbabalik-loob sa kanilang Panginoong Diyos .
42001017	Mauuna siya sa Panginoon na taglay ang espiritu at kapangyarihan ni Elias upang pagkasunduin ang mga ama at ang kanilang mga anak , at panumbalikin sa daang matuwid ang mga suwail . Sa gayon , ipaghahanda niya ng isang bayan ang Panginoon . ”
42001018	Sinabi ni Zacarias sa anghel , “ Paano ko pong matitiyak na mangyayari iyan ? Ako’y matanda na at gayundin ang aking asawa . ”
42001019	Sumagot ang anghel , “ Ako’y si Gabriel na naglilingkod sa Diyos . Isinugo niya ako upang dalhin sa iyo ang magandang balitang ito .
42001020	Ngunit dahil sa hindi ka naniwala sa mga sinasabi kong matutupad pagdating ng takdang panahon , ikaw ay magiging pipi . Hindi ka makakapagsalita hanggang sa araw na maganap ang mga ito . ”
42001021	Samantala , naghihintay naman kay Zacarias ang mga tao . Nagtataka sila kung bakit nagtagal siya nang ganoon sa loob ng Templo .
42001022	Paglabas niya , hindi na siya makapagsalita , kaya’t mga senyas na lamang ang ginagamit niya . Napag-isip-isip ng mga tao na baka nakakita siya ng pangitain sa loob ng Templo . Si Zacarias ay nanatiling pipi .
42001023	Nang matapos na ang panahon ng kanyang paglilingkod ay umuwi na siya .
42001024	Hindi nga nagtagal at naglihi si Elisabet . Hindi ito lumabas ng bahay sa loob ng limang buwan .
42001025	Sinabi ni Elisabet , “ Ngayo’y kinahabagan ako ng Panginoon . Ginawa niya ito upang alisin ang sanhi ng aking kahihiyan sa harap ng mga tao ! ”
42001026	Nang ikaanim na buwan ng pagdadalang-tao ni Elisabet , ang anghel na si Gabriel ay isinugo ng Diyos sa Nazaret na isang lunsod sa Galilea , upang kausapin ang
42001027	isang dalaga na ang pangala’y Maria . Siya ay nakatakda nang ikasal kay Jose , isang lalaking buhat sa angkan ni Haring David .
42001028	Lumapit ang anghel sa dalaga at binati ito , “ Magalak ka ! Ikaw ay lubos na kinalulugdan ng Diyos . Sumasaiyo ang Panginoon ! ”
42001029	Naguluhan si Maria at inisip niyang mabuti kung ano ang kahulugan ng ganoong pangungusap .
42001030	Sinabi sa kanya ng anghel , “ Huwag kang matakot , Maria , sapagkat naging kalugud-lugod ka sa Diyos .
42001031	Makinig ka ! Ikaw ay maglilihi at manganganak ng isang sanggol na lalaki , at siya’y papangalanan mong Jesus .
42001032	Siya’y magiging dakila at tatawaging Anak ng Kataas-taasang Diyos . Ibibigay sa kanya ng Panginoong Diyos ang trono ng kanyang amang si David upang
42001033	maghari sa angkan ni Jacob magpakailanman . Ang kanyang paghahari ay pangwalang hanggan . ”
42001034	“ Paano pong mangyayari ito gayong ako’y isang birhen ? ” tanong ni Maria .
42001035	Sumagot ang anghel , “ Sasaiyo ang Espiritu Santo at mapapasailalim ka sa kapangyarihan ng Kataas-taasang Diyos . Dahil dito , ang isisilang mo’y banal at tatawaging Anak ng Diyos .
42001036	Hindi ba’t alam ng lahat na ang kamag-anak mong si Elisabet ay baog ? Gayunma’y naglihi siya at ngayo’y ikaanim na buwan na ng kanyang pagdadalang-tao kahit na siya’y matanda na ,
42001037	sapagkat walang anumang bagay na hindi kayang gawin ng Diyos . ”
42001038	Sumagot si Maria , “ Ako’y alipin ng Panginoon . Mangyari nawa sa akin ang iyong sinabi . ” Pagkatapos , umalis na ang anghel .
42001039	Makalipas ang ilang araw , gumayak si Maria at nagmamadaling pumunta sa isang bayang bulubundukin sa Judea , sa bahay ni Zacarias . Pagdating doon ay binati niya si Elisabet .
42001040	
42001041	Nang marinig ni Elisabet ang pagbati ni Maria , biglang gumalaw ang sanggol sa kanyang sinapupunan at siya ay napuspos ng Espiritu Santo .
42001042	Napasigaw siya sa galak , “ Pinagpala ka sa mga babae , at pinagpala rin ang dinadala mo sa iyong sinapupunan !
42001043	Sino ako upang dalawin ng ina ng aking Panginoon ?
42001044	Sapagkat pagkarinig ko ng iyong pagbati ay gumalaw sa tuwa ang sanggol sa aking sinapupunan .
42001045	Mapalad ka , sapagkat sumampalataya kang matutupad ang sinabi sa iyo ng Panginoon ! ”
42001046	At sinabi ni Maria , “ Ang puso ko’y nagpupuri sa Panginoon ,
42001047	at ang aking espiritu’y nagagalak sa Diyos na aking Tagapagligtas ,
42001048	sapagkat nilingap niya akong kanyang abang alipin ! Mula ngayon , ang lahat ng tao’y tatawagin akong mapalad ;
42001049	dahil sa mga dakilang bagay na ginawa sa akin ng Makapangyarihan . Siya’y banal !
42001050	Ang kanyang kahabagan ay para sa mga tao at sa lahat ng salinlahing may takot sa kanya .
42001051	Ipinakita niya ang lakas ng kanyang mga bisig , nilito niya ang mga may palalong isip .
42001052	Tinanggal sa kanilang luklukan ang mga may kapangyarihan , at itinaas ang mga nasa abang kalagayan .
42001053	Pinasagana niya sa mabubuting bagay ang mga kapus-palad , at pinaalis nang walang dalang anuman ang mga mayayaman .
42001054	Tinulungan niya ang kanyang bayang Israel , at naalala ito upang kanyang kahabagan .
42001055	Tinupad niya ang kanyang pangako sa ating mga ninuno , kay Abraham at sa kanyang lahi , magpakailanman ! ”
42001056	Tumira si Maria kina Elisabet nang may tatlong buwan bago siya umuwi .
42001057	Dumating ang oras ng panganganak ni Elisabet at nagsilang siya ng isang sanggol na lalaki .
42001058	Tuwang-tuwa ang kanyang mga kapitbahay at mga kamag-anak nang mabalitaan nilang siya’y pinagpala ng Panginoon .
42001059	Makalipas ang isang linggo , dumalo sila sa pagtutuli ng sanggol . Zacarias sana ang itatawag nila sa bata , gaya ng pangalan ng kanyang ama ,
42001060	ngunit sinabi ni Elisabet , “ Hindi ! Juan ang ipapangalan sa kanya . ”
42001061	“ Subalit wala naman kayong kamag-anak na may ganyang pangalan , ” tugon nila .
42001062	Sinenyasan nila ang kanyang ama upang itanong kung ano ang ibig nitong itawag sa sanggol .
42001063	Humingi si Zacarias ng masusulatan at ganito ang kanyang isinulat , “ Juan ang pangalan niya . ” Namangha ang lahat .
42001064	Noon din ay nakapagsalita si Zacarias , at nagsimulang magpuri sa Diyos .
42001065	Natakot ang lahat ng tagaroon , at naging usap-usapan sa buong bulubundukin ng Judea ang mga bagay na iyon .
42001066	Pinag-isipan ito ng mga nakabalita , anupa’t naging tanong nilang lahat , “ Magiging ano kaya ang batang ito ? ” Sapagkat maliwanag na nasa kanya ang Panginoon .
42001067	Si Zacarias na ama ng bata ay napuspos ng Espiritu Santo , at nagpahayag ng mensahe mula sa Diyos :
42001068	“ Purihin ang Panginoong Diyos ng Israel ! Tinulungan niya at pinalaya ang kanyang bayan .
42001069	Nagsugo siya sa atin ng isang makapangyarihang Tagapagligtas , mula sa angkan ni David na kanyang lingkod .
42001070	Ito’y ayon sa ipinangako niya noong una sa pamamagitan ng kanyang mga banal na propeta ,
42001071	na ililigtas niya tayo mula sa ating mga kaaway , mula sa kamay ng lahat ng napopoot sa atin .
42001072	Ipinangako niyang kahahabagan ang ating mga ninuno , at aalalahanin ang kanyang banal na tipan .
42001073	Ipinangako niya sa ating ninunong si Abraham ,
42001074	na ililigtas niya tayo sa ating mga kaaway , upang tayo’y makapaglingkod sa kanya nang walang takot ,
42001075	at maging banal at matuwid sa kanyang paningin habang tayo’y nabubuhay .
42001076	Ikaw , anak ko , ay tatawaging propeta ng Kataas-taasang Diyos ; sapagkat mauuna ka sa Panginoon upang ihanda ang kanyang daraanan ,
42001077	at upang ipaalam sa kanyang bayan ang kanilang kaligtasan , ang kapatawaran ng kanilang mga kasalanan .
42001078	Mapagmahal at mahabagin ang ating Diyos . Magbubukang-liwayway na sa atin ang araw ng kaligtasan .
42001079	Tatanglawan niya ang mga nasa kadiliman at nasa lilim ng kamatayan , at papatnubayan tayo sa daan ng kapayapaan . ”
42001080	Lumaki ang bata at naging malakas ang kanyang espiritu . Siya’y nanirahan sa ilang , hanggang sa araw na magpakilala siya sa bansang Israel .
42002001	Nang panahong iyon , iniutos ni Emperador Augusto na magkaroon ng sensus sa lahat ng nasasakupan ng Imperyo ng Roma .
42002002	Ang unang sensus na ito ay ginawa nang si Cirenio ang gobernador ng Siria .
42002003	Kaya’t umuwi ang bawat isa sa sari-sariling bayan upang magpatala .
42002004	Mula sa Nazaret , isang lunsod sa Galilea , si Jose ay pumunta sa Judea , sa Bethlehem na bayang sinilangan ni Haring David , sapagkat siya’y mula sa angkan ni David .
42002005	Kasama niyang umuwi upang magpatala rin si Maria na kanyang magiging asawa , na noon ay kabuwanan na .
42002006	Habang sila’y nasa Bethlehem , sumapit ang oras ng panganganak ni Maria .
42002007	Isinilang niya ang kanyang panganay , na isang lalaki . Binalot niya sa lampin ang sanggol at inihiga sa isang sabsaban , sapagkat wala nang lugar para sa kanila sa bahay-panuluyan .
42002008	Doon ay may mga pastol na nasa parang at nagbabantay ng kanilang mga tupa nang gabing iyon .
42002009	Lumapit at tumayo sa kalagitnaan nila ang isang anghel ng Panginoon at nagliwanag sa kapaligiran nila ang nakakasilaw na kaluwalhatian ng Panginoon . Ganoon na lamang ang kanilang pagkatakot .
42002010	Ngunit sinabi sa kanila ng anghel , “ Huwag kayong matakot ! Ako’y may dalang magandang balita para sa inyo na magdudulot ng malaking kagalakan sa lahat ng tao .
42002011	Isinilang ngayon sa bayan ni David ang inyong Tagapagligtas , ang Cristong Panginoon .
42002012	Ito ang inyong palatandaan : matatagpuan ninyo ang isang sanggol na nababalot ng lampin at nakahiga sa isang sabsaban . ”
42002013	Bigla nilang nakitang kasama ng anghel ang isang malaking hukbo ng mga anghel sa kalangitan . Sila’y nagpupuri sa Diyos at umaawit ,
42002014	“ Papuri sa Diyos sa kaitaasan , at sa lupa ay kapayapaan sa mga taong kinalulugdan niya ! ”
42002015	Nang makaalis na ang mga anghel pabalik sa langit , ang mga pastol ay nag-usap-usap , “ Tayo na sa Bethlehem ! Tingnan natin ang pangyayaring ito na ibinalita sa atin ng Panginoon . ”
42002016	Nagmamadali silang pumaroon at natagpuan nila sina Maria at Jose , at ang sanggol na nakahiga sa sabsaban .
42002017	Isinalaysay ng mga pastol ang sinabi ng anghel tungkol sa sanggol .
42002018	Namangha ang lahat ng nakarinig sa sinabi ng mga pastol .
42002019	Tinandaan ni Maria ang mga bagay na ito , at ito’y kanyang pinagbulay-bulayan .
42002020	Umalis ang mga pastol na nagpupuri sa Diyos at nagpapahayag ng kanyang kadakilaan dahil sa lahat ng narinig nila at nakita , ayon sa sinabi sa kanila ng anghel .
42002021	Pagsapit ng ikawalong araw , tinuli ang bata at pinangalanang Jesus . Ito ang pangalang sinabi ng anghel bago pa siya ipaglihi .
42002022	Nang sumapit ang araw ng kanilang pagtupad sa seremonya ng paglilinis ayon sa Kautusan ni Moises , pumunta sila sa Jerusalem . Dinala rin nila ang sanggol upang ihandog sa Panginoon ,
42002023	sapagkat ganito ang nasusulat sa Kautusan ng Panginoon , “ Bawat panganay na lalaki ay itatalaga sa Panginoon . ”
42002024	Nag-alay din sila ng handog na ayon sa hinihingi ng Kautusan ng Panginoon , maaaring mag-asawang batu-bato , o kaya’y dalawang inakay na kalapati .
42002025	May isang tao noon sa Jerusalem na ang pangala’y Simeon , isang lalaking matuwid , may takot sa Diyos at naghihintay sa katubusan ng Israel . Nasa kanya ang Espiritu Santo .
42002026	Ipinahayag ng Espiritu Santo sa kanya na hindi siya mamamatay hangga’t hindi niya nakikita ang Cristo na ipinangako ng Panginoon .
42002027	Sa patnubay ng Espiritu , si Simeon ay pumasok sa Templo . At nang dalhin doon nina Jose at Maria ang sanggol na si Jesus upang tuparin ang ayon sa hinihingi ng Kautusan ,
42002028	kinarga ni Simeon ang sanggol . Pagkatapos , nagpuri siya sa Diyos ,
42002029	“ Ngayon , Panginoon , maaari na pong yumaong mapayapa ang inyong abang alipin ayon sa inyong pangako .
42002030	Yamang nakita na po ng aking mga mata ang inyong pagliligtas ,
42002031	na inyong inihanda sa harapan ng lahat ng bansa .
42002032	Ito po ay liwanag na tatanglaw sa mga Hentil at magbibigay-dangal sa inyong bansang Israel . ”
42002033	Namangha ang mga magulang ng sanggol dahil sa sinabi ni Simeon tungkol sa bata .
42002034	Binasbasan sila ni Simeon , at sinabi kay Maria , “ Tandaan mo , ang batang ito’y nakatalaga sa ikapapahamak o ikaliligtas ng marami sa Israel . Siya ang magiging tanda mula sa Diyos ngunit tutuligsain siya ng marami ,
42002035	kaya’t mahahayag ang kanilang iniisip . Dahil dito , magdaranas ka ng matinding kapighatiang parang isang patalim na itinarak sa iyong puso . ”
42002036	Naroon din sa Templo ang isang propetang babae na ang pangalan ay Ana , anak ni Fanuel at mula sa angkan ni Aser . Siya’y napakatanda na . Pitong taon pa lamang silang nagsasama ng kanyang asawa ,
42002037	at ngayo’y walumpu’t apat na taon na siyang biyuda . Lagi siya sa Templo , at araw-gabi’y sumasamba sa Diyos sa pamamagitan ng pag-aayuno at pananalangin .
42002038	Nang oras na iyon , lumapit din siya kina Jose at Maria , at nagpasalamat sa Diyos . Nagsalita rin siya tungkol sa sanggol sa lahat ng naghihintay sa pagpapalaya ng Diyos sa Jerusalem .
42002039	Nang maisagawa na nila ang lahat ng ayon sa hinihingi ng kautusan ng Panginoon , umuwi na sila sa bayan ng Nazaret sa Galilea .
42002040	Ang bata’y lumaking malusog , matalino , at kalugud-lugod sa Diyos .
42002041	Taun-taon , tuwing Pista ng Paskwa , ang mga magulang ni Jesus ay pumupunta sa Jerusalem .
42002042	Nang siya’y labindalawang taon na , dumalo sila sa pista , ayon sa kanilang kaugalian .
42002043	Sila’y umuwi na pagkatapos ng pista . Si Jesus ay nagpaiwan sa Jerusalem ngunit hindi ito napansin ng kanyang mga magulang .
42002044	Maghapon na silang nakapaglakbay na inaakalang kasama nila ang bata ngunit napansin nilang wala pala siya . Siya ay hinanap nila sa kanilang mga kamag-anak at mga kakilala , ngunit
42002045	hindi nila natagpuan si Jesus . Kaya’t bumalik sila sa Jerusalem upang doon maghanap .
42002046	Pagkalipas ng tatlong araw , si Jesus ay natagpuan nila sa loob ng Templo . Siya’y nakaupong kasama ng mga guro . Nakikinig siya at nagtatanong sa kanila ,
42002047	at ang lahat ng nakakarinig sa kanya ay hangang-hanga sa kanyang katalinuhan .
42002048	Namangha rin ang kanyang mga magulang nang siya’y makita . Sinabi ng kanyang ina , “ Anak , bakit mo naman ginawa ito sa amin ? Lubha ang aming pag-aalala ng iyong ama sa paghahanap sa iyo . ”
42002049	Sumagot si Jesus , “ Bakit po ninyo ako hinahanap ? Hindi po ba ninyo alam na ako’y dapat mamalagi sa bahay ng aking Ama ? ” dapat kong iukol ang aking panahon sa gawain ng aking Ama ?
42002050	Ngunit hindi nila naunawaan ang pananalitang ito .
42002051	Siya’y sumama sa kanila pauwi sa Nazaret , at siya’y naging masunurin sa kanila . Ang lahat ng bagay na ito ay iningatan ng kanyang ina sa kanyang puso .
42002052	Patuloy na lumaki si Jesus ; lumawak ang kanyang karunungan at lalong naging kalugud-lugod sa Diyos at sa mga tao .
42003001	Ikalabinlimang taon noon ng paghahari ni Emperador Tiberio . Si Poncio Pilato ang gobernador sa Judea at si Herodes ang pinuno sa Galilea . Ang kapatid nitong si Felipe ang pinuno sa lupain ng Iturea at Traconite at si Lisanias ang pinuno sa Abilinia .
42003002	Nang sina Anas at Caifas ang mga pinakapunong pari ng mga Judio , si Juan na anak ni Zacarias ay nakatira sa ilang . Ipinahayag ng Diyos ang kanyang salita kay Juan ,
42003003	kaya’t nilibot niya ang mga lupain sa magkabilang panig ng Jordan . Siya’y nangaral , “ Pagsisihan at talikuran ninyo ang inyong mga kasalanan at magpabautismo kayo upang kayo’y patawarin ng Diyos . ”
42003004	Sa gayon , natupad ang nakasulat sa aklat ni Propeta Isaias , “ Ito ang pahayag ng isang taong sumisigaw sa ilang : ‘ Ihanda ninyo ang daraanan ng Panginoon . Gumawa kayo ng mga tuwid na landas na kanyang lalakaran !
42003005	Matatambakan ang bawat libis , at mapapatag ang bawat burol at bundok . Matutuwid ang daang liku-liko , at mapapatag ang daang baku-bako .
42003006	At makikita ng lahat ng tao ang pagliligtas na gagawin ng Diyos ! ' "
42003007	Marami ngang tao ang nagsilapit kay Juan upang magpabautismo . Ngunit sinabi niya sa kanila , “ Kayong lahi ng mga ulupong ! Sino ang nagbabala sa inyo upang tumakas sa kaparusahang darating ?
42003008	Ipakita ninyo sa pamamagitan ng gawa na nagsisisi na kayo , at huwag ninyong idahilan na mga anak kayo ni Abraham . Sinasabi ko sa inyo , mula sa mga batong ito ay makakalikha ang Diyos ng mga tunay na anak ni Abraham .
42003009	Ngayon pa ma’y nakahanda na ang palakol sa ugat ng mga punungkahoy ; ang bawat punong hindi mabuti ang bunga ay puputulin at itatapon sa apoy . ”
42003010	Tinanong siya ng mga tao , “ Kung gayon , ano po ang dapat naming gawin ? ”
42003011	Sumagot siya sa kanila , “ Kung mayroon kang dalawang balabal , ibigay mo ang isa sa wala . Ganyan din ang gawin ng may pagkain . ”
42003012	Dumating din ang mga maniningil ng buwis upang magpabautismo . Sila’y nagtanong sa kanya , “ Guro , ano po ang dapat naming gawin ? ”
42003013	“ Huwag kayong sumingil nang higit sa dapat singilin , ” tugon niya .
42003014	Tinanong din siya ng mga kawal , “ At kami po naman , ano ang dapat naming gawin ? ” “ Huwag kayong manghihingi kaninuman sa pamamagitan ng pamimilit o ng pagpaparatang ng di makatuwiran ; masiyahan na kayo sa inyong sweldo , ” sagot niya .
42003015	Nananabik noon ang mga tao sa pagdating ng Cristo , at inakala nilang si Juan mismo ang kanilang hinihintay .
42003016	Dahil dito sinabi niya sa kanila , “ Binabautismuhan ko kayo sa pamamagitan ng tubig , ngunit ang darating na kasunod ko ang magbabautismo sa inyo sa pamamagitan ng Espiritu Santo at ng apoy . Siya’y higit na makapangyarihan kaysa akin ; ni hindi man lamang ako karapat-dapat na magkalag ng sintas ng kanyang sandalyas .
42003017	Hawak na niya ang kalaykay upang linisin ang giikan at upang tipunin ang trigo sa kanyang kamalig . Ngunit ang ipa’y susunugin niya sa apoy na di mamamatay kailanman . ”
42003018	Marami pang bagay na ipinapangaral si Juan sa mga tao sa kanyang pamamahayag ng Magandang Balita .
42003019	Si Herodes man na pinuno ng Galilea ay pinagsabihan din ni Juan dahil kinakasama niya ang kanyang hipag na si Herodias at dahil sa iba pang kasamaang ginagawa nito .
42003020	Dahil dito’y ipinabilanggo ni Herodes si Juan , at ito’y nadagdag pa sa mga kasalanan ni Herodes .
42003021	Nang mabautismuhan na ni Juan ang mga tao , binautismuhan din niya si Jesus . Habang nananalangin si Jesus , nabuksan ang langit
42003022	at bumabâ sa kanya ang Espiritu Santo sa anyong kalapati . Isang tinig mula sa langit ang narinig nila , “ Ikaw ang minamahal kong Anak ; lubos kitang kinalulugdan . ”
42003023	Magtatatlumpung taon na si Jesus nang siya’y magsimulang magministeryo . Ipinapalagay ng mga tao na siya’y anak ni Jose . Ang kanyang mga ninuno ay sina Eli , Matat , Levi , Melqui , Janai , Jose , Matatias , Amos , Nahum , Esli , Nagai , Maat , Matatias , Semei , Josec , Joda , Joanan , Resa , Zerubabel .
42003024	
42003025	
42003026	
42003027	Sina Salatiel , Neri , Melqui , Adi , Cosam , Elmadam , Er , Josue , Eliezer , Jorim , Matat , Levi , Simeon , Juda , Jose , Jonam , Eliaquim , Melea , Menna , Matata , Natan .
42003028	
42003029	
42003030	
42003031	
42003032	Sina David , Jesse , Obed , Boaz , Salmon , Naason , Aminadab , Admin , Arni , Esrom , Farez , Juda , Jacob , Isaac .
42003033	
42003034	Abraham , Terah , Nahor , Serug , Reu , Peleg , Eber , Sala , Cainan , Arfaxad , Shem , Noe , Lamec , Matusalem , Enoc , Jared , Mahalaleel , Kenan , Enos , Set , at si Adan na anak ng Diyos .
42003035	
42003036	
42003037	
42003038	
42004001	Mula sa Jordan , bumalik si Jesus na puspos ng Espiritu Santo . Dinala siya ng Espiritu sa ilang
42004002	sa loob ng apatnapung araw , at doon siya’y tinukso ng diyablo . Hindi siya kumain ng anuman sa buong panahong iyon , kaya’t siya’y nagutom .
42004003	Sinabi sa kanya ng diyablo , “ Kung ikaw nga ang Anak ng Diyos , iutos mong maging tinapay ang batong ito . ”
42004004	Ngunit sinagot ito ni Jesus , “ Nasusulat , ‘ Ang tao’y hindi lamang sa tinapay nabubuhay . ’ kundi sa bawat salitang nagmumula sa bibig ng Diyos . ”
42004005	Dinala siya ng diyablo sa isang napakataas na lugar , at sa ilang saglit ay ipinakita sa kanya ang lahat ng kaharian sa buong daigdig .
42004006	Sinabi ng diyablo , “ Ibibigay ko sa iyo ang pamamahala sa lahat ng kahariang ito at ang kadakilaan nito . Ipinagkaloob ito sa akin , at maibibigay ko sa kaninumang naisin ko .
42004007	Kaya’t kung ako’y sasambahin mo , magiging sa iyo na ang lahat ng ito . ”
42004008	Sumagot si Jesus , “ Nasusulat , ‘ Ang Panginoon mong Diyos ang dapat mong sambahin , at siya lamang ang dapat mong paglingkuran . ' "
42004009	Dinala siya ng diyablo sa taluktok ng Templo sa Jerusalem at sinabi sa kanya , “ Kung ikaw nga ang Anak ng Diyos , magpatihulog ka
42004010	dahil nasusulat , ‘ Sa kanyang mga anghel , ika’y itatagubilin , sila’y uutusan upang ikaw ay ingatan , ’
42004011	at ‘ Sa kanilang mga kamay , ika’y aalalayan , nang sa mga bato , paa mo’y hindi masasaktan . ' "
42004012	Subalit sinagot siya ni Jesus , “ Nasusulat , ‘ Huwag mong susubukin ang Panginoon mong Diyos ! ' "
42004013	Pagkatapos tuksuhin si Jesus sa lahat ng paraan , umalis na ang diyablo at naghintay ng ibang pagkakataon .
42004014	Bumalik sa Galilea si Jesus na sumasakanya ang kapangyarihan ng Espiritu . Napabalita sa mga karatig-bayan ang tungkol sa kanya .
42004015	Nagtuturo siya sa kanilang mga sinagoga at hinahangaan naman siya ng lahat .
42004016	Umuwi si Jesus sa Nazaret , ang bayan na kung saan siya lumaki . Gaya ng kanyang nakaugalian , pumasok siya sa sinagoga nang Araw ng Pamamahinga . Tumayo siya upang bumasa ,
42004017	at doo’y ibinigay sa kanya ang kasulatan ni Propeta Isaias . Binuksan niya ito sa dakong kinasusulatan ng ganito :
42004018	“ Ang Espiritu ng Panginoon ay sumasaakin , sapagkat hinirang niya ako upang ipangaral sa mga mahihirap ang Magandang Balita . Isinugo niya ako upang ipahayag sa mga bihag na sila’y lalaya , at sa mga bulag na sila’y makakakita . Isinugo ako upang palayain ang mga inaapi ,
42004019	at upang ipahayag na darating na ang panahon ng pagliligtas ng Panginoon . ”
42004020	Inirolyo niya ang kasulatan , at matapos isauli sa tagapag-ingat , siya’y naupo . Nakatitig sa kanya ang lahat ng nasa sinagoga ,
42004021	at sinabi niya sa kanila , “ Ang kasulatang ito na inyong narinig ay natupad ngayon . ”
42004022	Pinuri siya ng lahat , at humanga sila sa kanyang napakahusay na pananalita . “ Hindi ba ito ang anak ni Jose ? ” tanong nila .
42004023	Kaya’t sinabi ni Jesus , “ Tiyak na sasabihin ninyo sa akin ang kasabihang ito , ‘ Doktor , gamutin mo muna ang iyong sarili ! ’ Marahil , sasabihin pa ninyo , ‘ Gawin mo rin dito sa iyong sariling bayan ang mga nabalitaan naming ginawa mo sa Capernaum . ’
42004024	Tandaan ninyo , walang propetang kinikilala sa kanyang sariling bayan .
42004025	Ngunit sinasabi ko sa inyo , maraming biyuda sa Israel noong panahon ni Elias nang hindi umulan sa loob ng tatlo’t kalahating taon at nagkaroon ng taggutom sa buong lupain .
42004026	Subalit hindi pinapunta si Elias sa kaninuman sa kanila , kundi sa isang biyuda sa Sarepta , sa lupain ng Sidon .
42004027	Sa dinami-dami ng mga may ketong sa Israel noong panahon ni Eliseo , wala ni isa mang pinagaling at nilinis maliban kay Naaman , na isang taga-Siria . ”
42004028	Nagalit ang lahat ng nasa sinagoga nang marinig ito .
42004029	Nagsitayo sila at itinaboy siyang palabas papunta sa gilid ng bundok na kinakatayuan ng bayan upang ihulog siya sa bangin .
42004030	Ngunit dumaan siya sa kalagitnaan nila at umalis .
42004031	Mula roon , si Jesus ay nagpunta sa Capernaum sa Galilea at nagturo sa mga tao nang Araw ng Pamamahinga .
42004032	Namangha sila sa kanyang pagtuturo sapagkat may kapangyarihan ang kanyang pananalita .
42004033	May isang lalaki noon sa sinagoga na sinasapian ng masamang espiritu . Sumigaw ito nang malakas ,
42004034	“ Ano ang pakialam mo sa amin , Jesus na taga-Nazaret ? Naparito ka ba upang puksain kami ? Kilala kita . Ikaw ang Banal na mula sa Diyos . ”
42004035	Subalit inutusan siya ni Jesus , “ Tumahimik ka , lumayas ka sa taong iyan ! ” At nang mailugmok ang lalaki sa kanilang kalagitnaan , umalis ang demonyo ng hindi siya sinasaktan .
42004036	Namangha ang lahat ng nakasaksi kaya’t nasabi nila sa isa’t isa , “ Ano ito ? Lubhang makapangyarihan ang kanyang salita ! Nauutusan niyang lumayas ang masasamang espiritu , at sumusunod naman sila ! ”
42004037	At kumalat ang balita tungkol kay Jesus sa buong lupaing iyon .
42004038	Si Jesus ay umalis sa sinagoga at nagpunta sa bahay ni Simon . Nagkataong ang biyenan ni Simon ay may mataas na lagnat kaya’t nakiusap sila kay Jesus na ito’y pagalingin .
42004039	Tumayo si Jesus sa tabi ng higaan ng babae at iniutos na mawala ang lagnat , at ito’y nawala nga . Kaagad namang tumayo ang babae at naglingkod sa kanila .
42004040	Pagkalubog ng araw , dinala ng mga tao kay Jesus ang lahat ng maysakit , anuman ang karamdaman ng mga ito . Ipinatong niya ang kanyang kamay sa bawat isa , at silang lahat ay gumaling .
42004041	Pinalayas din niya ang mga demonyo sa mga taong sinasapian ng mga ito . Lumabas silang sumisigaw , “ Ikaw ang Anak ng Diyos ! ” Ngunit sinaway sila ni Jesus at hindi pinahintulutang magsalita sapagkat alam nila na siya ang Cristo .
42004042	Nang mag-uumaga na , umalis si Jesus at nagpunta sa isang ilang na pook . Hinanap siya ng mga tao , at nang matagpuan ay pinakiusapang huwag muna siyang umalis .
42004043	Subalit sinabi niya , “ Dapat ko ring ipangaral sa ibang mga bayan ang Magandang Balita tungkol sa paghahari ng Diyos , sapagkat iyon ang dahilan kaya ako isinugo . ”
42004044	At nagpatuloy siya ng pangangaral sa mga sinagoga sa buong Judea .
42005001	Minsan , habang nakatayo si Jesus sa tabi ng Lawa ng Genesaret , nag-uunahan ang napakaraming tao sa paglapit sa kanya upang makinig ng salita ng Diyos .
42005002	May nakita siyang dalawang bangka sa tabi ng lawa ; wala sa mga bangka ang mga mangingisda kundi nasa lawa at naglilinis ng kanilang mga lambat .
42005003	Sumakay siya sa isa sa mga bangka at hiniling kay Simon , na may-ari ng bangka , na ilayo ito nang kaunti . Naupo siya sa bangka at nangaral sa mga tao .
42005004	Pagkatapos niyang mangaral , sinabi niya kay Simon , “ Pumalaot kayo at ihulog ang mga lambat upang manghuli . ”
42005005	Sumagot si Simon , “ Guro , magdamag po kaming nagpagod ngunit wala kaming nahuli ! Ngunit dahil sa sinabi ninyo , ihuhulog ko ang mga lambat . ”
42005006	Ganoon nga ang ginawa nila , at nakahuli sila ng maraming isda , kaya’t halos mapunit ang kanilang mga lambat .
42005007	Kinawayan nila ang kanilang mga kasamahang nasa kabilang bangka upang magpatulong . Lumapit naman ang mga ito at napuno nila ang dalawang bangka , anupa’t halos lumubog ang mga ito .
42005008	Nang makita iyon ni Simon Pedro , siya’y lumuhod sa harap ni Jesus at sinabi , “ Layuan po ninyo ako , Panginoon , sapagkat ako’y isang makasalanan . ”
42005009	Nanggilalas siya at ang kanyang mga kasama dahil sa dami ng kanilang huli ,
42005010	gayundin sina Santiago at Juan na mga anak ni Zebedeo at mga kasosyo ni Simon . Sinabi ni Jesus kay Simon , “ Huwag ka nang matakot . Mula ngayo’y mga tao na , sa halip na mga isda , ang iyong huhulihin . ”
42005011	Nang maitabi na nila ang mga bangka sa pampang , iniwan nila ang lahat at sumunod kay Jesus .
42005012	Nang si Jesus ay nasa isang bayan , nakita siya ng isang lalaking ketongin . Nagpatirapa ito at nakiusap , “ Panginoon , kung nais po ninyo , ako’y inyong mapapagaling at magagawang malinis . ”
42005013	Hinawakan siya ni Jesus at sinabi , “ Nais kong gumaling ka at luminis ! ” At noon di’y nawala ang kanyang ketong .
42005014	Pinagbilinan siya ni Jesus , “ Huwag mong sasabihin ito kaninuman . Sa halip ay pumunta ka sa pari at magpasuri . Pagkatapos , mag-alay ka ng handog ayon sa iniuutos ni Moises bilang patotoo sa mga tao na ikaw nga’y magaling na . ”
42005015	Ngunit lalo pang kumalat ang balita tungkol kay Jesus , kaya’t dumaragsa ang napakaraming tao upang makinig sa kanya at mapagaling sa kanilang mga sakit .
42005016	Ngunit si Jesus naman ay pumupunta sa mga ilang na lugar upang manalangin .
42005017	Minsan , habang si Jesus ay nagtuturo , may mga Pariseo at mga tagapagturo ng Kautusan na nakaupo sa di-kalayuan . Sila’y galing sa lahat ng bayan ng Galilea at Judea , at sa Jerusalem . Nasa kanya ang kapangyarihan ng Panginoon upang siya’y magpagaling ng mga maysakit .
42005018	Dumating ang ilang lalaking may dalang isang paralitiko na nakaratay sa higaan . Nagpipilit silang makapasok sa bahay upang mailagay ang maysakit sa harapan ni Jesus .
42005019	Wala silang madaanan dahil sa dami ng tao , kaya’t umakyat sila sa bubungan , binakbak ito at ibinabâ sa harapan ni Jesus ang paralitikong nasa higaan .
42005020	Nang makita ni Jesus ang kanilang pananampalataya , sinabi niya sa paralitiko , “ Kaibigan , pinapatawad ka na sa iyong mga kasalanan . ”
42005021	Pagkarinig nito’y nag-usap-usap ang mga tagapagturo ng Kautusan at mga Pariseo , “ Sino itong nagsasalita ng kalapastanganan sa Diyos ? Hindi ba’t Diyos lamang ang makakapagpatawad ng mga kasalanan ? ”
42005022	Palibhasa’y alam ni Jesus ang kanilang pag-uusap , sinabi niya sa kanila , “ Bakit kayo nag-iisip nang ganyan ?
42005023	Alin ba ang mas madaling sabihin , ‘ Pinapatawad ka na sa iyong mga kasalanan , ’ o ‘ Tumayo ka at lumakad ’ ?
42005024	Ngunit upang malaman ninyo na ang Anak ng Tao ay may kapangyarihang magpatawad ng mga kasalanan dito sa lupa … ” sinabi niya sa paralitiko , “ Tumayo ka , buhatin mo ang iyong higaan , at umuwi ka na ! ”
42005025	Agad namang tumayo ang lalaki , at sa harap ng lahat ay binuhat niya ang kanyang higaan at umuwing nagpupuri sa Diyos .
42005026	Nanggilalas ang mga naroroon at nagpuri sila sa Diyos . Sila’y namangha at nagsabi , “ Kahanga-hanga ang mga bagay na nasaksihan natin ngayon ! ”
42005027	Pagkatapos nito’y lumabas si Jesus at nakita niya si Levi , isang maniningil ng buwis , na nakaupo sa paningilan ng buwis . Sinabi sa kanya ni Jesus , “ Sumunod ka sa akin . ”
42005028	Tumayo nga si Levi , iniwan ang lahat , at sumunod at naglingkod kay Jesus .
42005029	Si Jesus ay hinandugan ni Levi ng isang malaking handaan sa kanyang bahay . Kasalo niya roon ang maraming maniningil ng buwis at iba pang mga tao .
42005030	Kaya’t nagbulung-bulungan ang mga Pariseo at ang mga kasamahan nilang tagapagturo ng Kautusan . Sinabi nila sa mga alagad ni Jesus , “ Bakit kayo kumakain at umiinom na kasalo ng mga maniningil ng buwis at ng mga makasalanan ? ”
42005031	Sinagot sila ni Jesus , “ Hindi nangangailangan ng manggagamot ang walang sakit kundi ang maysakit .
42005032	Hindi ako naparito upang tawagin ang mga matuwid , kundi ang mga makasalanan upang sila’y magsisi . ”
42005033	May ilan namang nagsabi kay Jesus ng ganito : “ Ang mga alagad ni Juan ay malimit mag-ayuno at manalangin , gayundin ang mga alagad ng mga Pariseo . Bakit ang mga alagad mo’y patuloy sa pagkain at pag-inom ? ”
42005034	Sumagot si Jesus , “ Dapat bang magayuno ang mga panauhin sa kasalan habang kasama pa nila ang lalaking ikinasal ?
42005035	Darating ang araw na kukunin na ang ikinasal , saka pa lamang sila mag-aayuno . ”
42005036	Sinabi rin niya sa kanila ang isang talinhaga , “ Walang sumisira ng bagong damit upang itagpi sa luma . Kapag ganoon ang ginawa , masasayang ang bagong damit at ang tagping mula rito ay hindi naman babagay sa damit na luma .
42005037	Wala ring naglalagay ng bagong alak sa lumang sisidlang-balat . Kapag ganoon ang ginawa , papuputukin ng bagong alak ang lumang sisidlan , matatapon ang alak at masisira ang sisidlan .
42005038	Sa bagong sisidlang-balat dapat ilagay ang bagong alak .
42005039	Wala ring magkakagustong uminom ng bagong alak kapag nakainom na ng lumang alak , sapagkat sasabihin niya , ‘ Mas masarap ang lumang alak . ' "
42006001	Isang Araw ng Pamamahinga , Noong ikalawang Araw ng Pamamahinga ng unang buwan . nagdaraan sina Jesus sa isang triguhan . Ang kanyang mga alagad ay pumitas ng mga uhay ng trigo at kanila itong kinain matapos kuskusin sa kanilang mga kamay .
42006002	“ Bakit kayo gumagawa ng bawal sa Kautusan sa Araw ng Pamamahinga ? ” tanong ng ilang Pariseo .
42006003	Sinagot sila ni Jesus , “ Hindi ba ninyo nabasa ang ginawa ni David nang minsang magutom sila ng kanyang mga kasama ?
42006004	Di ba’t pumasok siya sa bahay ng Diyos at kumain ng tinapay na handog , na tanging mga pari lamang ang may karapatang kumain ? Binigyan pa niya ang kanyang mga kasama . ”
42006005	At sinabi pa ni Jesus , “ Ang Anak ng Tao ay siyang Panginoon ng Araw ng Pamamahinga . ”
42006006	Isang Araw ng Pamamahinga Noong ikalawang Araw ng Pamamahinga ng unang buwan . rin noon nang pumasok si Jesus sa sinagoga at nagturo . Doon ay may isang lalaking paralisado ang kanang kamay .
42006007	Sa hangad ng mga tagapagturo ng Kautusan at Pariseo na magkaroon ng maipaparatang kay Jesus , binantayan nila si Jesus upang tingnan kung siya’y magpapagaling ng maysakit sa Araw ng Pamamahinga .
42006008	Subalit alam ni Jesus ang kanilang iniisip kaya’t sinabi niya sa lalaking paralisado ang kamay , “ Halika rito sa unahan . ” Lumapit ang lalaki at tumayo nga roon .
42006009	Pagkatapos , sinabi ni Jesus sa mga tagapagturo ng Kautusan at Pariseo , “ Tatanungin ko kayo . Alin ba ang naaayon sa Kautusan , ang gumawa ng mabuti o ang gumawa ng masama sa Araw ng Pamamahinga ? Ang magligtas ng buhay o ang pumatay ? ”
42006010	Tiningnan niyang isa-isa ang mga taong nakapaligid at pagkatapos ay sinabi sa lalaki , “ Iunat mo ang iyong kamay ! ” Iniunat nga ng lalaki ang kanyang kamay at ito’y gumaling .
42006011	Nagngitngit naman sa galit ang mga tagapagturo ng Kautusan at mga Pariseo , at pinag-usapan nila kung ano ang dapat nilang gawin kay Jesus .
42006012	Nang panahong iyon , umakyat si Jesus sa isang bundok at magdamag siyang nanalangin sa Diyos .
42006013	Kinaumagahan , tinawag niya ang kanyang mga alagad , pumili siya sa kanila ng labindalawa , at sila’y tinawag niyang mga apostol .
42006014	Sila ay sina Simon , na pinangalanan niyang Pedro , si Andres na kapatid nito , sina Santiago , Juan , Felipe , Bartolome ,
42006015	Mateo , Tomas , Santiagong anak ni Alfeo , si Simon na Makabayan ,
42006016	si Judas na anak ni Santiago , at si Judas Iscariote na naging taksil .
42006017	Pagbaba ni Jesus kasama ang mga apostol , nadatnan nila sa isang patag na lugar ang marami sa kanyang mga alagad , kasama ang napakaraming taong buhat sa Judea , Jerusalem , at mga bayan sa baybaying-dagat ng Tiro at Sidon .
42006018	Pumaroon sila upang makinig , at mapagaling sa kanilang mga karamdaman . Pinagaling nga sila ni Jesus , pati na rin ang mga pinapahirapan ng masasamang espiritu .
42006019	Sinisikap ng lahat ng maysakit na makahawak man lamang sa kanya , sapagkat may kapangyarihan siyang nagpapagaling ng lahat ng karamdaman .
42006020	Tumingin si Jesus sa mga alagad , at sinabi , “ Mapalad kayong mga mahihirap , sapagkat kayo’y paghaharian ng Diyos !
42006021	“ Mapalad kayong mga nagugutom ngayon , sapagkat kayo’y bubusugin ng Diyos ! “ Mapalad kayong mga tumatangis ngayon , sapagkat kayo’y bibigyang kagalakan !
42006022	“ Mapalad kayo kung dahil sa inyong pagsunod sa Anak ng Tao ay kinapopootan kayo , ipinagtatabuyan at nilalait ng mga tao , at pinagbibintangang kayo ay masama .
42006023	Magalak kayo at tumalon sa tuwa kung gayon ang mangyari sa inyo , sapagkat malaki ang inyong gantimpala sa langit . Gayundin ang ginawa ng kanilang mga ninuno sa mga propeta .
42006024	“ Ngunit kahabag-habag kayong mga mayayaman ngayon , sapagkat natamasa na ninyo ang kaginhawahan .
42006025	“ Kahabag-habag kayong mga busog ngayon , sapagkat kayo’y magugutom ! “ Kahabag-habag kayong mga tumatawa ngayon , sapagkat kayo’y magdadalamhati at magsisitangis !
42006026	“ Kahabag-habag kayo , kung kayo’y pinupuri ng lahat ng tao , sapagkat gayundin ang ginawa ng kanilang mga ninuno sa mga huwad na propeta . ”
42006027	“ Subalit sinasabi ko sa inyong mga nakikinig sa akin : Mahalin ninyo ang inyong mga kaaway at gawan ng mabuti ang mga napopoot sa inyo .
42006028	Pagpalain ninyo ang sumusumpa sa inyo at ipanalangin ang mga nang-aapi sa inyo .
42006029	Kapag sinampal ka sa isang pisngi , iharap mo rin ang kabila . Kapag inagaw ang iyong balabal , huwag mong ipagkait ang iyong damit .
42006030	Bigyan mo ang bawat humihingi sa iyo ; at kung may kumuha ng iyong ari-arian , huwag mo nang bawiin pa ang mga iyon .
42006031	Gawin ninyo sa inyong kapwa ang nais ninyong gawin nila sa inyo .
42006032	“ Kung ang nagmamahal lamang sa inyo ang inyong mamahalin , ano pang gantimpala ang inyong hihintayin ? Ang mga makasalanan man ay marunong ding magmahal sa mga nagmamahal sa kanila .
42006033	Kung ang mga nagmamabuti lamang sa inyo ang inyong gagawan ng mabuti , ano pang gantimpala ang inyong hihintayin ? Kahit ang masasamang tao ay gumagawa rin niyan !
42006034	At kung ang makakabayad lamang ang inyong pauutangin , ano pang gantimpala ang inyong hihintayin ? Kahit ang masasamang tao ay nagpapautang din sa kapwa nila masama , sa pag-asang sila’y mababayaran .
42006035	Sa halip , mahalin ninyo ang inyong mga kaaway at gumawa kayo ng mabuti . Magpahiram kayo na hindi umaasa ng anumang kabayaran . Sa gayon , malaking gantimpala ang tatamuhin ninyo , at kayo’y magiging mga anak ng Kataas-taasang Diyos . Sapagkat siya’y mabuti kahit sa masasama at sa mga hindi marunong tumanaw ng utang na loob .
42006036	Maging mahabagin kayo tulad ng inyong Ama . ”
42006037	“ Huwag kayong humatol at hindi kayo hahatulan . Huwag kayong magparusa at hindi kayo paparusahan ng Diyos . Patawarin ninyo ang inyong kapwa at kayo’y patatawarin din ng Diyos .
42006038	Magbigay kayo at kayo’y bibigyan ng Diyos ; hustong takal , siksik , liglig , at umaapaw pa ang ibibigay sa inyo . Sapagkat ang panukat na ginagamit ninyo sa iba ay siya ring gagamiting panukat sa inyo . ”
42006039	Tinanong sila ni Jesus nang patalinhaga , “ Maaari kayang mag-akay ang isang bulag ng kapwa niya bulag ? Pareho silang mahuhulog sa hukay kapag ginawa nila ang ganoon !
42006040	Walang alagad na nakakahigit sa kanyang guro , ngunit matapos maturuang lubos , ang alagad ay makakatulad ng kanyang guro .
42006041	“ Bakit mo pinapansin ang puwing ng iyong kapatid ngunit hindi mo pinapansin ang troso sa iyong mata ?
42006042	Paano mong masasabi sa iyong kapatid , ‘ Kapatid , hayaan mong alisin ko ang iyong puwing , ’ gayong hindi mo nakikita ang trosong nasa iyong mata ? Mapagkunwari ! Alisin mo muna ang troso sa iyong mata , nang makakita kang mabuti ; sa gayon , maaalis mo na ang puwing ng iyong kapatid . ”
42006043	“ Walang mabuting punongkahoy ang namumunga ng masama , at wala ring masamang puno ang namumunga ng mabuti .
42006044	Nakikilala ang bawat puno sa pamamagitan ng kanyang bunga . Sapagkat hindi nakakapitas ng igos sa matitinik na halaman o ng ubas sa mga dawag .
42006045	Ang mabuting tao ay naglalabas ng mabuti mula sa kanyang pusong sagana sa kabutihan , samantalang ang masamang tao naman ay naglalabas ng masama mula sa kanyang pusong tigib ng kasamaan . Sapagkat kung ano ang nag-uumapaw sa puso ay siyang sinasabi ng labi . ”
42006046	“ Bakit ninyo ako tinatawag ng ‘ Panginoon , Panginoon , ’ gayong hindi naman ninyo tinutupad ang sinasabi ko ?
42006047	Sasabihin ko sa inyo kung ano ang katulad ng taong lumalapit sa akin , nakikinig sa aking mga salita , at nagsasagawa ng mga ito .
42006048	Siya ay katulad ng isang taong humukay nang malalim at nagtayo ng bahay sa pundasyong bato . Nang bumaha at bumugso ang tubig , hindi natinag ang bahay na itinayo , sapagkat matibay ang pagkakatayo nito .
42006049	Ngunit ang nakikinig naman ng aking mga salita at hindi tumutupad nito ay katulad ng isang taong nagtayo ng bahay nang walang pundasyon . Nang bumaha at bumugso ang tubig sa bahay na iyon , kaagad itong bumagsak at lubusang nawasak . ”
42007001	Nang matapos turuan ni Jesus ang mga tao , pumunta siya sa bayan ng Capernaum .
42007002	Doon ay may isang kapitang Romano na may aliping mahal sa kanya . May sakit ang aliping ito at nasa bingit ng kamatayan .
42007003	Nang mabalitaan ng kapitan ang tungkol kay Jesus , nagsugo siya ng ilang mga pinuno ng mga Judio upang pakiusapan si Jesus na dalawin at pagalingin ang alipin .
42007004	Paglapit ng mga sugo kay Jesus , taimtim silang nakiusap sa kanya , “ Siya po’y karapat-dapat na pagbigyan ninyo
42007005	sapagkat mahal niya ang ating bansa . Sa katunayan nga po , ipinagpatayo niya tayo ng isang sinagoga . ”
42007006	Sumama sa kanila si Jesus , ngunit nang malapit na siya sa bahay ay nasalubong niya ang mga kaibigan ng kapitan . Sila ay sinugo ng kapitan upang ipasabi kay Jesus ang ganito : “ Ginoo , huwag na po kayong magpakapagod . Hindi po ako karapat-dapat na puntahan pa ninyo sa aking tahanan ,
42007007	ni hindi rin po ako karapat-dapat na humarap sa inyo . Ngunit sabihin lamang po ninyo at gagaling na ang aking alipin .
42007008	Ako po ay nasa ilalim ng mga nakakataas sa akin at may nasasakupan naman akong mga kawal . Kapag sinabi ko sa isa , ‘ Pumunta ka roon ! ’ pumupunta siya ; at kapag sinabi ko naman po sa isa , ‘ Halika ! ’ siya’y lumalapit . Kapag sinabi ko po sa aking alipin , ‘ Gawin mo ito ! ’ ginagawa niya iyon . ”
42007009	Namangha si Jesus nang marinig ito , kaya’t humarap siya sa napakaraming taong sumusunod sa kanya at sinabi , “ Kahit na sa Israel ay hindi ako nakakita ng ganito kalaking pananampalataya . ”
42007010	Pagbalik nila sa bahay , naratnan ng mga isinugo na magaling na nga ang alipin .
42007011	Pagkatapos nito , nagpunta naman si Jesus sa isang bayang tinatawag na Nain . Sumama sa kanya ang mga alagad at ang napakaraming tao .
42007012	Nang malapit na siya sa pintuan ng bayan , nasalubong nila ang libing ng kaisa-isang anak na lalaki ng isang biyuda . Napakaraming nakikipaglibing .
42007013	Nahabag ang Panginoon nang kanyang makita ang ina ng namatay kaya’t sinabi niya rito , “ Huwag ka nang umiyak . ”
42007014	Nilapitan niya at hinipo ang kinalalagyan ng bangkay at tumigil naman ang mga may pasan nito . Sinabi niya , “ Binata , makinig ka sa akin , bumangon ka ! ”
42007015	Naupo ang binata at nagsalita ; at siya’y ibinigay ni Jesus sa kanyang ina .
42007016	Natakot ang lahat at sila’y nagpuri sa Diyos . Sabi nila , “ Dumating sa kalagitnaan natin ang isang dakilang propeta ! Dinalaw ng Diyos ang kanyang bayan ! ”
42007017	At kumalat sa buong Judea at sa palibot na lupain ang balitang ito tungkol sa ginawa ni Jesus .
42007018	Ibinalita kay Juan ng kanyang mga alagad ang lahat ng mga pangyayaring ito . Kaya’t tinawag ni Juan ang dalawa sa kanila
42007019	at pinapunta sa Panginoon kay Jesus . upang itanong kung siya na nga ang ipinangakong darating , o kung maghihintay pa sila ng iba .
42007020	Pagdating doo’y sinabi nila kay Jesus , “ Pinapunta po kami dito ni Juan na Tagapagbautismo upang itanong kung kayo na nga ang darating , o maghihintay pa kami ng iba . ”
42007021	Nang mga sandaling iyon , si Jesus ay nagpapagaling ng mga maysakit at mga may matinding karamdaman at mga sinasapian ng masasamang espiritu . Marami ding mga bulag ang pinagkalooban niya ng paningin .
42007022	Kaya’t sinabi niya sa mga sugo ni Juan , “ Bumalik kayo kay Juan at sabihin ninyo sa kanya ang inyong nakita at narinig ; nakakakita ang mga bulag , nakakalakad ang mga pilay , gumagaling at lumilinis ang mga ketongin , nakakarinig ang mga bingi , muling nabubuhay ang mga patay , at ipinapangaral sa mga mahihirap ang Magandang Balita .
42007023	Mapalad ang taong hindi nag-aalinlangan sa akin ! ”
42007024	Habang papaalis ang mga sugo , nagsalita si Jesus sa mga tao tungkol kay Juan , “ Bakit kayo pumunta sa ilang ? Ano ang ibig ninyong makita ? Isang halamang tambo na iniuugoy ng hangin ?
42007025	Ano nga ba ang inyong dinayo roon ? Isang taong may mamahaling damit ? Ang mga nagdaramit ng mamahalin at namumuhay sa karangyaan ay nasa palasyo ng mga hari .
42007026	Ano nga ang inyong dinayo ? Isang propeta ? Oo . At sinasabi ko sa inyo , siya’y higit pa sa isang propeta .
42007027	Sapagkat si Juan ang tinutukoy ng kasulatan : ‘ Narito , ipinapadala ko ang aking sugo na mauuna sa iyo , upang ihanda ang iyong daraanan . ’
42007028	Sinasabi ko sa inyo , wala pang isinilang na mas dakila kaysa kanya . Ngunit mas dakila kay Juan ang pinakamababa sa mga pinaghaharian ng Diyos . ”
42007029	Ang lahat ng mga taong nakarinig sa kanya , pati na ang mga maniningil ng buwis ay nagpuri sa Diyos . Ang mga ito’y binautismuhan ni Juan .
42007030	Ngunit ang mga Pariseo at ang mga dalubhasa sa kautusang Judio na ayaw magpabautismo ay tumanggi sa layunin ng Diyos para sa kanila .
42007031	Sinabi pa ni Jesus , “ Kanino ko maihahambing ang mga tao ngayon ? Ano ang nakakatulad nila ?
42007032	Ang katulad nila’y mga batang nakaupo sa palengke at sumisigaw sa kanilang mga kalaro , ‘ Tinugtugan namin kayo ng plauta , ngunit hindi kayo sumayaw ! Narinig ninyo kaming tumangis , ngunit hindi kayo nakiiyak ! ’
42007033	Sapagkat nang dumating si Juan na Tagapagbautismo , siya’y nag-aayuno at hindi umiinom ng alak ; at ang sabi ninyo , ‘ Sinasapian ng demonyo ang taong iyan ! ’
42007034	Nang dumating naman ang Anak ng Tao , siya’y kumakain at umiinom , ngunit sinasabi naman ninyo , ‘ Tingnan ninyo ang taong iyan ! Matakaw , lasenggo at kaibigan ng mga maniningil ng buwis at ng mga makasalanan ! ’
42007035	Ngunit ang karunungan ng Diyos ay napatutunayang tama sa pamamagitan ng lahat ng taong namumuhay ayon doon . ”
42007036	Minsan , si Jesus ay naanyayahang kumain sa bahay ng isang Pariseo . Pumunta naman siya at dumulog sa hapag .
42007037	Nang mabalitaang kumakain si Jesus sa bahay ng naturang Pariseo , isang babaing itinuturing na makasalanan sa bayang iyon ang nagpunta roon na may dalang pabangong nasa sisidlang alabastro .
42007038	Umiiyak siyang lumapit sa paanan ni Jesus , at hinugasan ng kanyang luha ang mga paa nito . Pinunasan niya ng kanyang sariling buhok ang mga paa ni Jesus , hinalikan ito at binuhusan ng pabango .
42007039	Nang ito’y makita ng Pariseong nag-anyaya kay Jesus , nasabi nito sa sarili , “ Kung talagang propeta ang taong ito , dapat ay alam niya na ang babaing humahawak sa kanyang paa ay isang makasalanan . ”
42007040	Bilang tugon sa iniisip ni Simon , sinabi ni Jesus , “ Simon , may sasabihin ako sa iyo . ” “ Ano po iyon , Guro ? ” sagot niya .
42007041	Kaya’t nagpatuloy si Jesus , “ May dalawang taong umuutang sa isang nagpapahiram ng pera ; limang daang salaping pilak ang inutang ng isa , at limampung salaping pilak naman ang sa ikalawa .
42007042	Nang hindi sila makabayad , kapwa sila pinatawad . Ngayon , sino kaya sa kanila ang higit na magmamahal sa pinagkautangan ? ”
42007043	Sumagot si Simon , “ Sa palagay ko po’y ang pinatawad sa mas malaking utang . ” “ Tama ang sagot mo , ” tugon ni Jesus .
42007044	Nilingon niya ang babae at sinabi kay Simon , “ Nakikita mo ba ang babaing ito ? Pumasok ako sa iyong bahay at hindi mo man lamang ako binigyan ng tubig para sa aking mga paa ; ngunit hinugasan niya ng luha ang aking mga paa at pinunasan ito ng sarili niyang buhok .
42007045	Hindi mo ako hinalikan ; ngunit siya , mula nang pumasok ay hindi tumigil ng kahahalik sa aking mga paa .
42007046	Hindi mo nilagyan ng langis ang aking ulo , subalit binuhusan niya ng pabango ang aking mga paa .
42007047	Kaya’t sinasabi ko sa iyo , malaki ang kanyang pagmamahal sapagkat maraming kasalanan ang pinatawad sa kanya ; ngunit ang pinatawad ng kaunti ay kaunti rin lang ang nadaramang pagmamahal . ”
42007048	At sinabi niya sa babae , “ Pinatawad na ang iyong mga kasalanan . ”
42007049	At ang kanyang mga kasalo sa pagkain ay nagsimulang magtanong sa sarili , “ Sino ba itong nangangahas na magpatawad ng kasalanan ? ”
42007050	Ngunit sinabi ni Jesus sa babae , “ Iniligtas ka ng iyong pananampalataya . Umuwi ka na . ”
42008001	Pagkatapos nito , nilibot ni Jesus ang mga bayan at nayon sa paligid . Nangangaral siya at nagtuturo ng Magandang Balita tungkol sa paghahari ng Diyos . Kasama niya ang Labindalawa
42008002	at ilang babaing pinagaling niya sa masasamang espiritu at sa kanilang mga karamdaman : si Maria na tinatawag na Magdalena na may pitong demonyong pinalayas ni Jesus mula sa babaing ito ,
42008003	si Juana na asawa ni Cusa na katiwala ni Herodes , si Susana , at marami pang iba . Sarili nilang salapi ang kanilang ginastos para sa pangangailangan ni Jesus at ng kanyang mga alagad .
42008004	Nagdatingan ang mga tao mula sa iba’t ibang bayan at sila’y lumalapit kay Jesus . Isinalaysay ni Jesus ang talinhagang ito :
42008005	“ Isang magsasaka ang pumunta sa bukid upang maghasik . Sa kanyang paghahasik , may binhing nalaglag sa daan , natapakan ito ng mga tao at tinuka ng mga ibon .
42008006	May binhi namang nalaglag sa batuhan at tumubo ito , ngunit agad na natuyo dahil sa kakulangan sa tubig .
42008007	May nalaglag naman sa may damuhang matinik , at nang lumago ang mga damo , sinakal nito ang mga binhing tumubo roon .
42008008	Mayroon namang binhing nalaglag sa matabang lupa . Ito’y sumibol , lumago at namunga ng tigsasandaang butil . ” At pagkatapos ay sinabi niya nang malakas , “ Makinig ang may pandinig ! ”
42008009	Itinanong ng mga alagad kung ano ang kahulugan ng talinhagang ito .
42008010	Sumagot si Jesus , “ Ipinagkaloob na sa inyo ang karapatang maunawaan ang hiwaga tungkol sa kaharian ng Diyos , ngunit sa iba’y nagsasalita ako sa pamamagitan ng talinhaga . Nang sa gayon , ‘ Tumingin man sila’y hindi sila makakita ; at makinig man sila’y hindi sila makaunawa . ' "
42008011	“ Ito ang kahulugan ng talinhaga : ang binhi ay ang Salita ng Diyos .
42008012	Ang mga binhing nalaglag sa tabi ng daan ay ang mga taong nakikinig . Dumating ang diyablo at inalis nito ang Salita mula sa puso ng mga nakikinig upang hindi sila manalig at maligtas .
42008013	Ang mga nalaglag naman sa batuhan ay ang mga nakarinig ng Salita at tumanggap nito nang may kagalakan , ngunit hindi ito nag-ugat sa kanilang puso . Sandali lamang silang naniwala , kaya’t dumating ang pagsubok , sila’y tumiwalag .
42008014	Ang mga nahasik naman sa may matitinik na damuhan ay ang mga nakinig sa salita ng Diyos , ngunit nang tumagal , nadaig sila ng mga alalahanin sa buhay at ng pagkahumaling sa kayamanan at kalayawan . Dahil dito , hindi nahihinog ang kanilang mga bunga .
42008015	Ang mga nahasik naman sa matabang lupa ay ang mga nakikinig ng salita ng Diyos at nag-iingat nito sa kanilang pusong tapat at malinis , at sila’y namumunga dahil sa pagtitiyaga . ”
42008016	“ Walang taong nagsisindi ng ilaw at pagkatapos ay tinatakluban ng banga o kaya’y itinatago sa ilalim ng higaan . Sa halip , inilalagay iyon sa talagang patungan upang matanglawan ang mga pumapasok sa bahay .
42008017	Walang natatago na di malalantad , at walang lihim na di mabubunyag .
42008018	“ Kaya’t pagbutihin ninyo ang inyong pakikinig , sapagkat ang mayroon ay bibigyan pa , ngunit ang wala ay aalisan pati na ang inaakala niyang nasa kanya . ”
42008019	Dumating ang ina at mga kapatid ni Jesus , ngunit hindi sila makalapit sa kanya dahil sa dami ng tao .
42008020	Kaya’t may nagsabi sa kanya , “ Nasa labas po ang inyong ina at mga kapatid ; nais nilang makipagkita sa inyo . ”
42008021	Ngunit sinabi ni Jesus , “ Ang mga nakikinig at tumutupad ng salita ng Diyos ang siya kong ina at mga kapatid . ”
42008022	Isang araw , si Jesus kasama ang kanyang mga alagad ay sumakay sa isang bangka . Sinabi niya sa kanila , “ Tumawid tayo sa ibayo . ” At ganoon nga ang ginawa nila .
42008023	Nang sila ay naglalayag na , nakatulog si Jesus . Bumugso ang isang malakas na bagyo at ang bangka ay pinasok ng tubig , kaya’t sila’y nanganganib na lumubog .
42008024	Nilapitan siya ng mga alagad at ginising . “ Panginoon , lumulubog na po tayo ! ” sabi nila . Bumangon si Jesus at pinatigil ang hangin at ang malalakas na alon . Tumahimik naman ang mga ito at bumuti ang panahon .
42008025	Pagkatapos , sinabi niya , “ Nasaan ang inyong pananampalataya ? ” Ngunit sila’y natakot at namangha . Sinabi nila sa isa’t isa , “ Sino kaya ito ? Inuutusan niya pati ang hangin at ang tubig , at sinusunod naman siya ng mga ito ! ”
42008026	Dumaong sila sa lupain ng mga Geraseno , Gergeseno ; Gadareno . katapat ng Galilea sa kabilang ibayo ng lawa .
42008027	Pagbaba ni Jesus sa bangka , sinalubong siya ng isang lalaking tagaroon na sinasapian ng mga demonyo . Matagal na itong hindi nagsusuot ng damit , ni ayaw ring tumira sa bahay kundi sa mga kuwebang libingan ito namamalagi .
42008028	Nang makita si Jesus ay nagsisisigaw ang lalaki , nagpatirapa at sinabi nang malakas , “ Jesus , Anak ng Kataas-taasang Diyos , ano ang pakialam mo sa akin ? Nakikiusap ako sa iyo , huwag mo akong pahirapan ! ”
42008029	Ganoon ang sinabi nito sapagkat inutusan ni Jesus na lumabas ang masamang espiritu . Madalas itong sinasapian ng masasamang espiritu , at kahit ito’y bantayan at tanikalaan ang paa’t kamay , pinaglalagut-lagot lamang nito ang mga iyon . Siya’y dinadala ng demonyo sa mga liblib na pook .
42008030	Tinanong siya ni Jesus , “ Ano ang pangalan mo ? ” “ Pulutong , ” sagot niya , sapagkat marami ang demonyong pumasok sa kanya .
42008031	Nagmamakaawa kay Jesus ang mga demonyo na huwag silang itapon sa kalalimang walang hanggan .
42008032	Samantala , may malaking kawan ng baboy na nagsisikain sa isang bundok na malapit doon . Nakiusap ang mga demonyo na papasukin sila sa mga iyon , at pinahintulutan naman sila ni Jesus .
42008033	Lumabas sa tao ang mga demonyo at pumasok sa mga baboy . Ang kawan ay biglang sumibad ng takbo at tuluy-tuloy na nahulog sa lawa at nalunod .
42008034	Nang makita ito ng mga tagapag-alaga ng mga baboy , tumakbo sila at ipinamalita ito sa bayan at sa mga nayon .
42008035	Lumabas ang mga tao upang tingnan ang nangyari . Paglapit nila kay Jesus , nakita nila ang taong dating sinasapian ng mga demonyo . Nakaupo siya sa paanan ni Jesus , nakadamit na at matino na ang isip . Sila’y lubhang natakot .
42008036	Isinalaysay sa kanila ng mga nakakita kung paanong gumaling ang dating sinasapian ng mga demonyo .
42008037	Kaya’t nakiusap kay Jesus ang mga Geraseno na umalis na lamang siya sa kanilang lupain , sapagkat sila’y takot na takot . Kaya’t sumakay siya sa bangka at umalis sa pook na iyon .
42008038	Nakiusap kay Jesus ang taong inalisan ng mga demonyo na siya’y isama nito . Ngunit sinabi sa kanya ni Jesus ,
42008039	“ Umuwi ka na at ipamalita mo ang dakilang bagay na ginawa sa iyo ng Diyos . ” Umuwi nga ang lalaki at ipinamalita sa buong bayan ang ginawa sa kanya ni Jesus .
42008040	Pagbalik ni Jesus , masaya siyang tinanggap ng mga tao sapagkat siya’y hinihintay nila .
42008041	Dumating noon ang isang lalaking nagngangalang Jairo , isang tagapamahala ng sinagoga . Nagpatirapa ito at nakiusap kay Jesus na sumama sa kanyang bahay ,
42008042	sapagkat ang kaisa-isa niyang anak na babae na maglalabindalawang taong gulang na ay naghihingalo . Habang naglalakad si Jesus papunta sa bahay ni Jairo , sinisiksik siya ng mga tao .
42008043	Kabilang sa mga ito ang isang babaing labindalawang taon nang dinudugo at hindi mapagaling ninuman . Naubos na ang kanyang kabuhayan dahil sa pagpapagamot .
42008044	Lumapit siya sa likuran ni Jesus at hinawakan ang laylayan ng damit nito . Noon di’y tumigil ang kanyang pagdurugo .
42008045	Nagtanong si Jesus , “ Sino ang humawak sa damit ko ? ” Nang walang umamin , sinabi ni Pedro , “ Panginoon , napapaligiran po kayo at sinisiksik ng mga tao ! ”
42008046	Ngunit sinabi ni Jesus , “ May humawak sa damit ko ! Naramdaman kong may kapangyarihang lumabas sa akin . ”
42008047	Nang malaman ng babae na hindi pala maililihim ang kanyang ginawa , siya’y nanginginig na lumapit at nagpatirapa sa paanan ni Jesus . Pagkatapos , sinabi niya sa lahat ng naroon kung bakit niya hinawakan ang damit ni Jesus , at kung paanong siya’y agad na gumaling .
42008048	Kaya’t sinabi sa kanya ni Jesus , “ Anak , pinagaling ka ng iyong pananampalataya . Makakauwi ka na . ”
42008049	Nagsasalita pa si Jesus nang dumating ang isang lalaking galing sa bahay ni Jairo . “ Patay na po ang inyong anak ! ” sabi niya kay Jairo . “ Huwag na po ninyong abalahin ang Guro . ”
42008050	Nang ito’y marinig ni Jesus , sinabi niya kay Jairo , “ Huwag ka nang mag-alala . Manalig ka lamang at siya’y gagaling . ”
42008051	Pagdating sa bahay , wala siyang isinama sa loob kundi sina Pedro , Juan at Santiago , at ang mga magulang ng dalagita .
42008052	Nag-iiyakan ang lahat ng naroroon at kanilang tinatangisan ang patay . Ngunit sinabi ni Jesus , “ Huwag kayong umiyak . Hindi patay ang bata ; natutulog lamang . ”
42008053	Kinutya nila si Jesus sapagkat alam nilang patay na ang dalagita .
42008054	Ngunit hinawakan ni Jesus ang kamay nito at sinabi , “ Ineng , bumangon ka . ”
42008055	Nagbalik ang hininga ng dalagita at ito’y bumangon . Pagkatapos , pinabigyan agad siya ni Jesus ng pagkain .
42008056	Gulat na gulat naman ang mga magulang ng bata , ngunit pinagbilinan sila ni Jesus na huwag sasabihin kaninuman ang pangyayaring ito .
42009001	Tinipon ni Jesus ang Labindalawa at binigyan sila ng kapangyarihang magpalayas ng mga demonyo at magpagaling ng mga may sakit .
42009002	Isinugo sila ni Jesus upang mangaral tungkol sa paghahari ng Diyos at upang magpagaling ng mga maysakit .
42009003	Sila’y pinagbilinan niya , “ Huwag kayong magbabaon ng anuman sa inyong paglalakbay , kahit tungkod , bag , tinapay , salapi , o bihisan man .
42009004	Makituloy kayo sa sinumang tumanggap sa inyo , at manatili kayo sa bahay nito hanggang sa pag-alis ninyo sa bayang iyon .
42009005	Kung hindi naman kayo tanggapin ng mga tao sa isang bayan , umalis kayo roon at ipagpag ninyo ang alikabok sa inyong mga paa bilang babala laban sa kanila . ”
42009006	Saan man sila mapunta , ipinapangaral nila ang Magandang Balita at pinapagaling nila ang mga maysakit .
42009007	Ang mga nangyayari ay nabalitaan ni Herodes na pinuno ng Galilea . Nabagabag siya sapagkat may nagsasabing muling nabuhay si Juan na Tagapagbautismo .
42009008	Sinasabi naman ng iba , “ Nagpakita si Elias . ” May nagsasabi pang , “ Ang isa sa mga propeta noong unang panahon ay muling nabuhay . ”
42009009	Ngunit sinabi ni Herodes , “ Pinapugutan ko na si Juan . Sino kaya ang lalaking ito ? Marami na akong nababalitaan tungkol sa kanya . ” Kaya sinikap niyang makita si Jesus .
42009010	Pagbalik ng mga apostol , isinalaysay nila kay Jesus ang lahat ng kanilang ginawa . Pagkatapos , umalis si Jesus kasama ang mga alagad papunta sa bayan ng Bethsaida .
42009011	Sinundan siya ng mga tao nang malaman ito , at malugod naman silang tinanggap ni Jesus . Tinuruan niya ang mga tao tungkol sa paghahari ng Diyos at pinagaling niya ang mga may karamdaman .
42009012	Nang malapit nang lumubog ang araw , nilapitan siya ng Labindalawa at sinabi , “ Paalisin na po ninyo ang mga tao upang makahanap sila ng makakain at matutuluyan sa mga nayon sa paligid . Nasa ilang na lugar po tayo . ”
42009013	Ngunit sinabi niya , “ Kayo ang magbigay sa kanila ng makakain . ” Sumagot naman ang mga alagad , “ Wala po tayong pagkain kundi lilimang tinapay at dadalawang isda . Bibili po ba kami ng pagkain para sa lahat ng taong ito ? ”
42009014	Halos limanlibo ang mga lalaking naroon . Sinabi niya sa kanyang mga alagad , “ Paupuin ninyo ang mga tao nang lima-limampu . ”
42009015	Pinaupo nga nila ang lahat .
42009016	Kinuha ni Jesus ang limang tinapay at dalawang isda , tumingin sa langit at nagpasalamat sa Diyos . Pinaghati-hati niya ang mga tinapay at isda at ibinigay sa kanyang mga alagad upang ipamahagi sa mga tao .
42009017	Silang lahat ay nakakain at nabusog . Nang ipunin ng mga alagad ang lumabis , nakapuno pa sila ng labindalawang kaing .
42009018	Isang araw , habang si Jesus ay nananalanging mag-isa , lumapit sa kanya ang mga alagad . Tinanong sila ni Jesus , “ Ano ang sinasabi ng mga tao tungkol sa akin ? Sino raw ako ? ”
42009019	Sumagot sila , “ Ang sabi po ng ilan , kayo si Juan na Tagapagbautismo ; sabi naman po ng iba , kayo si Elias ; may nagsasabi namang muling nabuhay ang isa sa mga propeta noong unang panahon . ”
42009020	“ Kayo naman , ano ang sabi ninyo ? ” tanong niya sa kanila . “ Kayo po ang Cristo na sinugo ng Diyos ! ” sagot ni Pedro .
42009021	Mahigpit na itinagubilin ni Jesus sa kanyang mga alagad na huwag nilang sasabihin ito kaninuman .
42009022	Sinabi pa niya sa kanila , “ Ang Anak ng Tao’y dapat magdanas ng matinding hirap . Itatakwil siya ng mga pinuno ng bayan , ng mga punong pari at ng mga tagapagturo ng Kautusan . Siya ay ipapapatay nila ngunit sa ikatlong araw ay muli siyang bubuhayin ng Diyos . ”
42009023	At sinabi niya sa kanilang lahat , “ Ang sinumang nagnanais sumunod sa akin ay kinakailangang itakwil niya ang kanyang sarili , pasanin araw-araw ang kanyang krus , at sumunod sa akin .
42009024	Ang naghahangad na magligtas ng kanyang buhay ay mawawalan nito , ngunit ang mawalan ng kanyang buhay alang-alang sa akin ay magkakamit nito .
42009025	Ano nga ang mapapala ng tao , makamtan man niya ang buong daigdig kung ang mapapahamak naman ay ang kanyang sarili .
42009026	Kapag ako at ang aking mga salita ay ikakahiya ninuman , ikakahiya rin siya ng Anak ng Tao pagparito niya na taglay ang kanyang karangalan at ang karangalan ng Ama at ng mga banal na anghel .
42009027	Sinasabi ko sa inyo ang totoo : may ilan sa inyo ritong hindi mamamatay hangga’t hindi nila nakikitang naghahari ang Diyos . ”
42009028	Makalipas ang halos walong araw , umakyat si Jesus sa bundok upang manalangin . Isinama niya sina Pedro , Juan at Santiago .
42009029	Habang siya’y nananalangin , nagbago ang anyo ng kanyang mukha at ang kanyang kasuotan ay nagningning sa kaputian .
42009030	Biglang may nagpakitang dalawang lalaki , sina Moises at Elias ,
42009031	na ang mga anyo ay nakakasilaw din . Sila’y nakipag-usap kay Jesus tungkol sa nalalapit niyang kamatayan na magaganap sa Jerusalem .
42009032	Natutulog sina Pedro noon , ngunit sila’y biglang nagising at nakita nila si Jesus na nakakasilaw ang anyo at may kasamang dalawang lalaki .
42009033	Nang papaalis na ang mga lalaki , sinabi ni Pedro , “ Panginoon , mabuti po at nandito kami . Gagawa po kami ng tatlong kubol , isa sa inyo , isa kay Moises , at isa kay Elias . ” Ang totoo’y hindi niya nalalaman ang kanyang sinasabi .
42009034	Nagsasalita pa siya nang matakpan sila ng isang makapal na ulap at sila’y natakot .
42009035	Isang tinig ang nagsalita mula sa ulap , “ Ito ang aking Anak , ang aking Pinili . ang aking Minamahal . Pakinggan ninyo siya ! ”
42009036	Nang mawala ang tinig , nakita nilang nag-iisa na si Jesus . Hindi muna ipinamalita ng mga alagad ang kanilang nakita .
42009037	Kinabukasan , bumabâ sila mula sa bundok at si Jesus ay sinalubong ng napakaraming tao .
42009038	Mula sa karamihan ay may isang lalaking sumigaw , “ Guro , pakitingnan nga po ninyo ang kaisa-isa kong anak na lalaki !
42009039	Sinasaniban po siya ng isang espiritu at bigla na lamang siyang nagsisisigaw at nangingisay hanggang sa bumula ang bibig . Lubha po siyang pinapahirapan at halos ayaw nang tigilan .
42009040	Nakiusap po ako sa inyong mga alagad na palayasin nila ang espiritu ngunit hindi nila ito mapalayas . ”
42009041	Sumagot si Jesus , “ Lahing napakasama at walang pananampalataya ! Hanggang kailan pa ako dapat manatiling kasama ninyo ? Hanggang kailan ko kayo pagtitiisan ? ” At sinabi niya sa lalaki , “ Dalhin ninyo rito ang iyong anak . ”
42009042	Nang papalapit na ang bata , pinangisay na naman ito ng demonyo at bumagsak sa lupa . Ngunit pinalayas ni Jesus ang masamang espiritu at pinagaling ang bata ; pagkatapos ay ibinigay sa ama nito .
42009043	At namangha ang mga tao sa nakita nilang kapangyarihan ng Diyos . Hangang-hanga ang lahat ng mga tao sa ginawa ni Jesus , ngunit sinabi niya sa kanyang mga alagad ,
42009044	“ Pakinggan ninyo at tandaan itong sasabihin ko : ang Anak ng Tao ay pagtataksilan at mapapasailalim sa kapangyarihan ng mga tao . ”
42009045	Ngunit hindi nila ito naunawaan sapagkat inilihim sa kanila ang kahulugan nito . Nag-aalangan naman silang magtanong kung anong ibig niyang sabihin .
42009046	At nagtalu-talo ang mga alagad kung sino sa kanila ang pinakadakila .
42009047	Alam ni Jesus ang kanilang iniisip kaya’t tinawag niya ang isang maliit na bata at pinatayo sa tabi niya .
42009048	Pagkatapos ay sinabi niya sa kanila , “ Ang sinumang tumatanggap sa batang ito alang-alang sa akin ay tumatanggap sa akin ; at ang sinumang tumatanggap sa akin ay tumatanggap sa nagsugo sa akin . Ang mapagpakumbabá sa inyong lahat ay siyang magiging pinakadakila . ”
42009049	Sinabi ni Juan , “ Panginoon , nakakita po kami ng isang taong nagpapalayas ng mga demonyo sa inyong pangalan . Pinagbawalan po namin siya sapagkat hindi natin siya kasamahan . ”
42009050	Ngunit sinabi ni Jesus , “ Huwag ninyo siyang pagbawalan , sapagkat ang hindi laban sa inyo ay kakampi ninyo . ”
42009051	Nang nalalapit na ang panahong iaakyat si Jesus sa langit , ipinasya niyang pumunta sa Jerusalem .
42009052	Sinugo niya ang ilan upang mauna sa kanya . Pumunta sila sa isang nayon sa Samaria upang ipaghanda siya ng matutuluyan .
42009053	Ngunit ayaw siyang patuluyin ng mga Samaritano dahil sa siya’y papunta sa Jerusalem .
42009054	Nang malaman ito nina Santiago at Juan , sinabi nila , “ Panginoon , payag po ba kayong paulanan namin sila ng apoy upang sila’y matupok ? ” tulad ng ginawa ni Elias ?
42009055	Ngunit bumaling si Jesus sa kanila at sila’y pinagsabihan .
42009056	At nagpunta sila sa ibang nayon .
42009057	Samantalang sila’y naglalakad , may isang lalaking lumapit at nagsabi kay Jesus , “ Sasama po ako sa inyo kahit saan . ”
42009058	Sumagot si Jesus , “ May lungga ang asong-gubat , at may pugad ang mga ibon , ngunit ang Anak ng Tao’y walang sariling tahanan . ”
42009059	At sinabi naman niya sa isa , “ Sumunod ka sa akin . ” Ngunit sumagot ang tao , “ Panginoon , hayaan lang po muna ninyong maipalibing ko ang aking ama . ”
42009060	Sinabi ni Jesus sa kanya , “ Hayaan mong mga patay ang magpalibing sa kanilang mga patay . Ngunit humayo ka at ipahayag mo ang tungkol sa paghahari ng Diyos . ”
42009061	May isa namang nagsabi sa kanya , “ Susunod po ako sa inyo , Panginoon , ngunit hayaan ninyong magpaalam muna ako sa aking mga kasambahay . ”
42009062	At ganito naman ang tugon ni Jesus , “ Ang sinumang nag-aararo at palingun-lingon ay hindi karapat-dapat sa kaharian ng Diyos . ”
42010001	Pagkatapos nito , pumili ang Panginoon ng pitumpu’t dalawa . pitumpu . Sila ay isinugo niya nang dala-dalawa sa bawat bayan at pook na pupuntahan niya .
42010002	Sinabi niya sa kanila , “ Napakarami ng aanihin ngunit kakaunti ang mga mag-aani . Idalangin ninyo sa may-ari ng aanihin na magpadala siya ng mga mag-aani .
42010003	Sige pumunta na kayo ! Isinusugo ko kayong parang mga tupa sa gitna ng mababangis na asong-gubat .
42010004	Huwag kayong magdala ng lalagyan ng pera , bag , o sandalyas . Huwag na kayong makikipagbatian kaninuman sa daan .
42010005	Pagpasok ninyo sa alinmang bahay , sabihin muna ninyo , ‘ Maghari nawa ang kapayapaan sa bahay na ito ! ’
42010006	Kung maibigin sa kapayapaan ang nakatira roon , tatanggapin nila ang kapayapaan ninyo ; ngunit kung hindi , babalik sa inyo ang inyong kapayapaan .
42010007	Makituloy kayo sa bahay na iyan at huwag kayong magpapalipat-lipat ng tinutuluyan . Kainin ninyo at inumin ang anumang ihain sa inyo sapagkat ang manggagawa ay may karapatang tumanggap ng sweldo .
42010008	Kapag tinanggap kayo sa alinmang bayan , kainin ninyo ang anumang ihain sa inyo .
42010009	Pagalingin ninyo ang mga maysakit at sabihin sa mga tagaroon , ‘ Malapit na kayong pagharian ng Diyos . ’
42010010	Ngunit kung hindi kayo tanggapin sa isang bayan , pumunta kayo sa mga lansangan nito at sabihin ,
42010011	‘ Pati ang alikabok ng inyong bayan na dumikit sa aming mga paa ay ipinapagpag namin bilang babala sa inyo . Ngunit pakatandaan ninyo , nabigyan na kayo ng pagkakataong mapagharian ng Diyos ! ’
42010012	Sinasabi ko sa inyo , sa Araw ng Paghuhukom ay higit na mabigat ang parusang igagawad sa mga mamamayan ng bayang iyon kaysa sa parusang dinanas ng mga taga-Sodoma ! ”
42010013	“ Kawawa kayo mga taga-Corazin ! Kawawa kayo mga taga-Bethsaida ! Sapagkat kung sa Tiro at Sidon ginawa ang mga himalang ginawa sa inyo , matagal na sanang nagdamit ng sako at naupo sa abo ang mga tagaroon bilang tanda ng kanilang pagsisisi .
42010014	Sa Araw ng Paghuhukom , higit na mabigat ang kaparusahan ninyo kaysa sa kaparusahan sa mga taga-Tiro at taga-Sidon .
42010015	At kayong mga taga-Capernaum , maaaring itaas ninyo ang inyong sarili hanggang sa langit ngunit ibabagsak kayo hanggang sa daigdig ng mga patay .
42010016	“ Ang nakikinig sa inyo ay sa akin nakikinig , ang nagtatakwil sa inyo ay nagtatakwil sa akin , at ang nagtatakwil sa akin ay nagtatakwil sa nagsugo sa akin . ”
42010017	Masayang-masayang bumalik ang pitumpu’t dalawa . pitumpu . Iniulat nila sa Panginoon , “ Kahit po ang mga demonyo ay sumusuko sa amin dahil po sa kapangyarihan ng inyong pangalan . ”
42010018	Sinabi sa kanila ni Jesus , “ Nakita kong parang kidlat na nahulog si Satanas mula sa langit .
42010019	Binigyan ko kayo ng kapangyarihang tapakan ang mga ahas at mga alakdan , at ang lahat ng kapangyarihan ng kaaway ; at walang makakapanakit sa inyo .
42010020	Ngunit magalak kayo , hindi dahil sa napapasuko ninyo ang masasamang espiritu , kundi dahil sa nakatala sa langit ang inyong mga pangalan . ”
42010021	Nang oras ding iyon , si Jesus ay napuspos ng kagalakan ng Espiritu Santo . nagalak sa kanyang espiritu . Sinabi niya , “ Salamat sa iyo , Ama , Panginoon ng langit at lupa , sapagkat inilihim mo sa marurunong at sa mga matatalino ang mga bagay na ito , ngunit inihayag mo sa mga taong ang kalooban ay tulad ng sa bata . Oo , Ama , sapagkat ganoon ang nais mong mangyari .
42010022	“ Ibinigay sa akin ng aking Ama ang lahat ng bagay . Walang nakakakilala sa Anak kundi ang Ama , at wala namang nakakakilala sa Ama kundi ang Anak , at ang mga taong ginawang karapat-dapat ng Anak na makakilala sa Ama . ”
42010023	Humarap si Jesus sa mga alagad at sinabi nang walang ibang nakakarinig , “ Mapalad kayo sapagkat nakita ninyo ang mga nakikita ninyo ngayon .
42010024	Sinasabi ko sa inyo , maraming propeta at matutuwid na tao ang naghangad na makita ang inyong nasasaksihan at marinig ang inyong napapakinggan , subalit hindi nila ito nakita ni narinig . ”
42010025	Isang dalubhasa sa kautusang Judio ang lumapit kay Jesus upang siya’y subukin . “ Guro , ano ang dapat kong gawin upang magkaroon ako ng buhay na walang hanggan ? ” tanong niya .
42010026	Sumagot si Jesus , “ Ano ba ang nakasulat sa Kautusan ? Ano ba ang nababasa mo roon ? ”
42010027	Sumagot ang lalaki , “ ‘ Ibigin mo ang Panginoon mong Diyos nang buong puso , buong kaluluwa , buong lakas , at buong pag-iisip ; ’ at ‘ Ibigin mo ang iyong kapwa gaya ng pag-ibig mo sa iyong sarili . ' "
42010028	Sabi ni Jesus , “ Tama ang sagot mo . Gawin mo iyan at magkakamit ka ng buhay na walang hanggan . ”
42010029	Upang huwag siyang lumabas na kahiya-hiya , nagtanong pa ang lalaki , “ Sino naman ang aking kapwa ? ”
42010030	Sumagot si Jesus , “ May isang taong naglalakbay mula sa Jerusalem papuntang Jerico . Hinarang siya ng mga tulisan , kinuha pati ang damit sa kanyang katawan , binugbog , at iniwang halos patay na .
42010031	Nagkataong dumaan doon ang isang paring Judio . Nang makita ang taong nakahandusay , lumihis siya at nagpatuloy sa kanyang paglakad .
42010032	Dumaan din ang isang Levita , ngunit nang makita niya ang taong binugbog , lumihis din ito at nagpatuloy sa kanyang paglakad .
42010033	Ngunit may isang Samaritanong naglalakbay na napadaan doon . Nakita niya ang biktima at siya’y naawa .
42010034	Nilapitan niya ito , binuhusan ng langis at alak ang mga sugat at binendahan . Pagkatapos , ang lalaki ay isinakay ng Samaritano sa kanyang asno at dinala ito sa bahay-panuluyan upang maalagaan doon .
42010035	Kinabukasan , binigyan niya ng dalawang salaping pilak ang may-ari ng bahay-panuluyan , at sinabi , ‘ Heto , alagaan mo siya , at kung higit pa riyan ang iyong magagastos , babayaran ko sa aking pagbalik . ' "
42010036	At nagtanong si Jesus , “ Sa palagay mo , sino kaya sa tatlo ang naging tunay na kapwa ng taong hinarang ng mga tulisan ? ”
42010037	“ Ang taong tumulong sa kanya , ” tugon ng abogado . Kaya’t sinabi sa kanya ni Jesus , “ Sige ganoon din ang iyong gawin . ”
42010038	Si Jesus at ang kanyang mga alagad ay nagpatuloy sa kanilang paglalakbay , at pumasok sa isang nayon . Malugod silang tinanggap sa tahanan nina Marta
42010039	at ng kapatid niyang si Maria . Naupo ito sa may paanan ng Panginoon upang makinig sa kanyang itinuturo .
42010040	Si Marta naman ay abalang-abala sa paghahanda , kaya’t lumapit siya kay Jesus at dumaing , “ Panginoon , bale-wala po ba sa inyo na pinababayaan ako ng kapatid kong maghanda nang nag-iisa ? Sabihan nga po ninyo siyang tulungan naman ako . ”
42010041	Ngunit sinabi ng Panginoon sa kanya , “ Marta , Marta , nababalisa ka at abalang-abala sa maraming bagay ,
42010042	ngunit iisa lamang ang talagang kailangan . kakaunti lamang ang talagang kailangan . Mas mabuti ang pinili ni Maria at ito’y hindi aalisin sa kanya . ”
42011001	Minsan , nanalangin si Jesus sa isang lugar . Nang siya’y matapos , sinabi ng isa sa kanyang mga alagad , “ Panginoon , turuan nga po ninyo kaming manalangin , tulad ng ginawa ni Juan sa kanyang mga alagad . ”
42011002	Sinabi ni Jesus sa kanila , “ Kung kayo’y mananalangin , sabihin ninyo , ‘ Ama , sambahin nawa ang iyong pangalan . Nawa’y maghari ka sa amin .
42011003	Bigyan mo kami ng aming kakainin sa araw-araw .
42011004	At patawarin mo kami sa aming mga kasalanan , sapagkat pinapatawad namin ang bawat nagkakasala sa amin . At huwag mo kaming hayaang matukso . ' "
42011005	Sinabi pa rin niya sa kanila , “ Ipalagay nating isang hatinggabi , isa sa inyo’y nagpunta sa isa ninyong kaibigan at nakiusap , ‘ Kaibigan , bigyan mo muna ako ng tatlong tinapay .
42011006	Dumating kasi ang isa kong kaibigang naglalakbay at wala akong maihain sa kanya ! ’
42011007	At ganito naman ang sagot ng kaibigan mong nasa loob ng bahay , ‘ Huwag mo na akong gambalain ! Nakatrangka na ang pinto at nakahiga na kami ng aking mga anak . Hindi na ako makakabangon para bigyan ka ng iyong kailangan . ’
42011008	Sinasabi ko sa inyo , hindi man siya bumangon dahil sa kanilang pagiging magkaibigan , babangon siya upang ibigay ang hinihingi ng kaibigan dahil sa pagpupumilit nito .
42011009	Kaya’t sinasabi ko sa inyo , humingi kayo at kayo’y bibigyan ; humanap kayo at kayo’y makakatagpo ; kumatok kayo at kayo’y pagbubuksan .
42011010	Sapagkat ang bawat humihingi ay tatanggap ; ang bawat humahanap ay makakatagpo ; at ang bawat kumakatok ay pagbubuksan .
42011011	Kayong mga ama , bibigyan ba ninyo ng ahas ang inyong anak kung ito’y humihingi ng isda ?
42011012	Bibigyan ba ninyo siya ng alakdan kung siya’y humihingi ng itlog ?
42011013	Kung kayong masasama ay marunong magbigay ng mabubuting bagay sa inyong mga anak , gaano pa kaya ang inyong Ama na nasa langit ! Ibibigay niya ang Espiritu Santo sa mga humihingi sa kanya ! ”
42011014	Minsan , pinalayas ni Jesus ang isang demonyo mula sa isang lalaking pipi . Nang nakapagsalita ito , ang mga tao ay humanga kay Jesus .
42011015	Subalit sinabi naman ng ilan sa mga naroon , “ Nakapagpalayas siya ng mga demonyo sa pamamagitan ng kapangyarihan ni Beelzebul , ang pinuno ng mga demonyo . ”
42011016	May ilan namang , sa pagnanais na siya’y subukin , patuloy na humihiling na magpakita siya ng isang himalang mula sa langit .
42011017	At dahil alam ni Jesus ang kanilang iniisip , sinabi niya sa kanila , “ Ang kahariang nahahati sa magkakalabang pangkat ay babagsak at ang sambahayang nag-aaway-away ay mawawasak .
42011018	Kung may mga pangkat sa kaharian ni Satanas na naglalaban-laban , paano mananatili ang kanyang kaharian ? Sinasabi ninyong nagpapalayas ako ng mga demonyo sa kapangyarihan ni Beelzebul .
42011019	Kung sa kapangyarihan ni Beelzebul ako nagpapalayas ng mga demonyo , sa kaninong kapangyarihan naman nagpapalayas ng demonyo ang inyong mga tagasunod ? Sila na rin ang magpapatunay na mali kayo .
42011020	Nagpapalayas ako ng mga demonyo sa kapangyarihan ng Diyos , at ito’y nangangahulugang dumating na sa inyo ang kaharian ng Diyos .
42011021	“ Kapag ang isang taong malakas ay nagbabantay sa kanyang bahay na dala ang kanyang mga sandata , ligtas ang kanyang mga ari-arian .
42011022	Ngunit kung salakayin siya ng isang taong higit na malakas kaysa kanya , sasamsamin nito ang mga sandatang kanyang inaasahan at ipamamahagi nito ang mga inagaw na ari-arian .
42011023	“ Ang hindi ko kakampi ay kalaban ko , at ang hindi ko kasamang nag-iipon ay nagkakalat . ”
42011024	“ Kapag umalis sa tao ang isang masamang espiritu , nagpapagala-gala ito sa mga tigang na lugar at naghahanap ng mapagpapahingahan . Kapag wala siyang makita , sasabihin niya sa sarili , ‘ Babalik ako sa bahay na aking pinanggalingan . ’
42011025	Sa pagbabalik niya ay matatagpuan niyang malinis at maayos ang bahay .
42011026	Kaya’t , lalabas siyang muli at magsasama ng pito pang espiritung mas masasama kaysa kanya . Papasok sila at maninirahan doon , kaya’t mas masama pa kaysa dati ang kalagayan ng taong iyon . ”
42011027	Habang nagsasalita si Jesus , may isang babaing sumigaw mula sa karamihan , “ Mapalad ang babaing nagbuntis at nag-alaga sa iyo . ”
42011028	Ngunit sumagot siya , “ Higit na mapalad ang mga nakikinig sa salita ng Diyos at tumutupad nito ! ”
42011029	Nang dumagsa ang mga tao , sinabi ni Jesus , “ Napakasama ng mga tao sa panahong ito . Naghahanap sila ng palatandaang mula sa langit , subalit walang palatandaang ipapakita sa kanila maliban sa nangyari kay Jonas .
42011030	Kung paanong si Jonas ay naging isang palatandaan sa mga taga-Nineve , gayundin naman , ang Anak ng Tao ay magiging isang palatandaan sa lahing ito .
42011031	Sa Araw ng Paghuhukom , sasaksi ang Reyna ng Sheba laban sa lahing ito , sapagkat naglakbay siya mula pa sa dulo ng daigdig upang mapakinggan ang karunungan ni Solomon , ngunit ang naririto ngayon ay higit na dakila kaysa kay Solomon .
42011032	Sa Araw ng Paghuhukom , sasaksi ang mga taga-Nineve laban sa lahing ito , sapagkat nagsisi sila dahil sa pangangaral ni Jonas . Pakinggan ninyo , lalong dakila kay Jonas ang naririto ngayon . ”
42011033	“ Walang nagsisindi ng ilaw upang itago lamang iyon , o kaya’y ilagay sa ilalim ng malaking takalan . Inilalagay ang ilaw sa talagang patungan upang matanglawan ang mga pumapasok sa bahay .
42011034	Ang iyong mata ang ilawan ng iyong katawan . Kung malinaw ang iyong mata , maliliwanagan ang buo mong katawan . Ngunit kung malabo ang iyong mata , ang buo mong katawan ay mapupuno ng kadiliman .
42011035	Kaya’t mag-ingat ka , baka ang liwanag na inaakala mong nasa iyo ay kadiliman pala .
42011036	Kung nasa liwanag ang buo mong katawan at walang bahaging nasa dilim , magliliwanag itong parang isang ilawan na tumatanglaw sa iyo . ”
42011037	Pagkatapos magsalita , si Jesus ay inanyayahan ng isang Pariseo upang kumain sa bahay niya . Nagpaunlak si Jesus at dumulog sa hapag .
42011038	Nagulat ang Pariseo nang makita niyang si Jesus ay hindi muna naghugas ng kamay .
42011039	Sinabi sa kanya ng Panginoon , “ Kayong mga Pariseo , hinuhugasan ninyo ang labas ng baso at ng pinggan , ngunit ang loob ninyo’y punung-puno ng kasakiman at kasamaan .
42011040	Mga hangal ! Hindi ba’t ang lumikha ng nasa labas ang siya ring lumikha ng nasa loob ?
42011041	Ipamahagi muna ninyo sa mga dukha ang laman ng inyong mga baso at pinggan , at magiging malinis ang lahat ng bagay para sa inyo .
42011042	“ Kahabag-habag kayong mga Pariseo ! Ibinibigay ninyo ang ikasampung bahagi ng yerbabuena , ruda , at iba pang halamang panimpla sa pagkain , ngunit kinakaligtaan naman ninyo ang katarungan at ang pag-ibig ng Diyos . Tamang gawin ninyo ang una , ngunit hindi ninyo dapat kaligtaan ang ikalawa .
42011043	“ Kahabag-habag kayong mga Pariseo ! Mahihilig kayo sa mga upuang pandangal sa mga sinagoga , at ibig ninyong pagpugayan kayo sa mga palengke .
42011044	Kahabag-habag kayo sapagkat para kayong mga libingang walang tanda kaya’t tinutuntungan ng mga tao nang hindi nila namamalayan . ”
42011045	Sinabi sa kanya ng isa sa mga dalubhasa sa kautusang Judio , “ Guro , sa sinabi ninyong iyan , pati kami’y kinukutya ninyo . ”
42011046	Sinagot naman siya ni Jesus , “ Kahabag-habag din kayo , mga dalubhasa sa kautusan ! Pinagpapasan ninyo ng mabibigat na dalahin ang mga tao , ngunit ni daliri ay ayaw ninyong igalaw upang matulungan sila .
42011047	Kahabag-habag kayo ! Ipinagpapatayo pa ninyo ng magagarang libingan ang mga propetang pinatay ng inyong mga ninuno .
42011048	Sa gayon , kayo na rin ang nagpapatunay na sang-ayon kayo sa ginawa ng inyong mga ninuno , sapagkat sila ang pumatay sa mga propeta at kayo naman ang nagtatayo ng libingan ng mga ito .
42011049	Dahil dito’y sinabi rin ng Karunungan ng Diyos , ‘ Magsusugo ako sa kanila ng mga propeta at mga apostol ; ang ilan ay papatayin nila at ang iba nama’y uusigin . ’
42011050	Sa gayon , pananagutan ninyong mga nabubuhay sa panahong ito ang pagpatay sa lahat ng mga propetang pinatay mula nang likhain ang daigdig ,
42011051	magmula kay Abel hanggang kay Zacarias na pinatay sa pagitan ng dambana at ng Templo . Oo , sinasabi ko sa inyo , kayong mga nabubuhay sa panahong ito , mananagot kayo sa kanilang pagkamatay .
42011052	“ Kahabag-habag kayo , mga dalubhasa sa kautusan ! Sapagkat ipinagkakait ninyo ang susi ng kaalaman . Hindi na nga kayo pumapasok , hinahadlangan pa ninyo ang mga ibang nais pumasok . ”
42011053	Pagkaalis ni Jesus sa lugar na iyon , nagsimula na siyang tuligsain ng mga tagapagturo ng Kautusan at Pariseo . Malimit nilang tanungin siya tungkol sa maraming bagay
42011054	upang masilo siya sa pamamagitan ng kanyang pananalita .
42012001	Samantala , dumaragsa ang libu-libong tao , at sa sobrang dami ay nagkakatapakan na sila . Sinabi ni Jesus sa kanyang mga alagad , “ Mag-ingat kayo sa pampaalsang ginagamit ng mga Pariseo ; sila ay mga mapagkunwari .
42012002	Walang natatago na di malalantad at walang nalilihim na di mabubunyag .
42012003	Ang sinabi ninyo sa dilim ay maririnig sa liwanag at ang ibinulong ninyo sa loob ng silid ay ipagsisigawan sa lansangan .
42012004	“ Sinasabi ko sa inyo , mga kaibigan , huwag kayong matakot sa mga taong pumapatay ng katawan at wala nang kayang gawin maliban dito .
42012005	Sasabihin ko sa inyo kung sino ang dapat ninyong katakutan . Katakutan ninyo siya na pagkatapos pumatay ay may kapangyarihan ding magtapon sa impiyerno . Sinasabi ko sa inyo , ang Diyos ang dapat ninyong katakutan !
42012006	“ Hindi ba’t ipinagbibili ang limang maya sa halaga lamang ng dalawang salaping tanso ? Gayunman , kahit isa sa kanila’y hindi pinababayaan ng Diyos .
42012007	Maging ang buhok ninyo’y bilang niyang lahat . Kaya’t huwag kayong matakot ; higit kayong mahalaga kaysa mga maya . ”
42012008	“ Sinasabi ko rin sa inyo , ang sinumang kumilala sa akin sa harapan ng mga tao ay kikilalanin din naman ng Anak ng Tao sa harapan ng mga anghel ng Diyos .
42012009	Ngunit ang magkaila sa akin sa harap ng mga tao ay ikakaila ko rin naman sa harap ng mga anghel ng Diyos .
42012010	“ Ang sinumang magsasalita laban sa Anak ng Tao ay mapapatawad , ngunit ang sinumang lumapastangan sa Espiritu Santo ay hindi patatawarin .
42012011	“ Kapag kayo’y dinala nila sa sinagoga , o sa harap ng mga tagapamahala at ng mga may kapangyarihan upang litisin , huwag kayong mabahala kung paano ninyo ipagtatanggol ang inyong sarili o kung ano ang inyong sasabihin
42012012	sapagkat sa oras na iyon , ang Espiritu Santo ang magtuturo sa inyo kung ano ang dapat ninyong sabihin . ”
42012013	Sinabi kay Jesus ng isa sa mga naroroon , “ Guro , iutos nga po ninyo sa kapatid kong ibigay niya sa akin ang bahagi ko sa aming mana . ”
42012014	Sumagot siya , “ Sino ang naglagay sa akin bilang hukom o tagapaghati ng mana ninyo ? ”
42012015	At sinabi niya sa kanilang lahat , “ Mag-ingat kayo sa lahat ng uri ng kasakiman ; sapagkat ang buhay ng tao ay wala sa dami ng kanyang kayamanan . ”
42012016	Pagkatapos , isinalaysay ni Jesus ang isang talinhaga . “ Isang mayaman ang umani nang sagana sa kanyang bukirin .
42012017	Kaya’t nasabi niya sa sarili , ‘ Ano ang gagawin ko ngayon ? Wala na akong paglagyan ng aking mga ani !
42012018	Alam ko na ! Ipagigiba ko ang aking mga kamalig at magpapatayo ako ng mas malalaki . Doon ko ilalagay ang aking ani at ibang ari-arian .
42012019	Pagkatapos , ay sasabihin ko sa aking sarili , marami ka nang naipon para sa mahabang panahon . Kaya’t magpahinga ka na lamang , kumain , uminom , at magpasarap sa buhay ! ’
42012020	“ Ngunit sinabi sa kanya ng Diyos , ‘ Hangal ! Sa gabi ring ito’y babawian ka na ng buhay . Kanino ngayon mapupunta ang mga inilaan mo para sa iyong sarili ? ’
42012021	Ganyan ang sasapitin ng sinumang nag-iipon ng kayamanan para sa sarili , ngunit dukha naman sa paningin ng Diyos . ”
42012022	Sinabi pa ni Jesus sa kanyang mga alagad , “ Kaya’t sinasabi ko sa inyo : huwag kayong mabalisa tungkol sa inyong pagkain para mabuhay o tungkol sa damit na ibibihis sa inyong katawan ,
42012023	sapagkat ang buhay ay higit na mahalaga kaysa pagkain at ang katawan kaysa damit .
42012024	Tingnan ninyo ang mga uwak , hindi sila nagtatanim ni umaani man ; wala rin silang bodega o kamalig ; ngunit pinapakain sila ng Diyos . Higit kayong mahalaga kaysa mga ibon !
42012025	Sino sa inyo ang makakapagpahaba ng kanyang buhay nang kahit isang oras sa pamamagitan ng pangangamba ?
42012026	Kung hindi ninyo magawâ ang ganoong kaliit na bagay , bakit kayo nangangamba tungkol sa ibang mga bagay ?
42012027	Tingnan ninyo ang mga bulaklak sa parang at unawain kung paano sila lumalago . Hindi sila nagtatrabaho ni humahabi man . Ngunit sinasabi ko sa inyo , kahit si Solomon , sa kabila ng kanyang kayamanan , ay hindi nakapagdamit ng kasingganda ng isa sa kanila .
42012028	Kung dinaramtan ng Diyos ang mga damo sa parang na buháy ngayon at kinabukasa’y iginagatong sa kalan , kayo pa kaya ? Kay liit ng inyong pananampalataya sa kanya !
42012029	Kaya’t huwag kayong labis na mag-isip kung saan kayo kukuha ng kakainin at iinumin . Huwag na kayong mangamba .
42012030	Ang mga bagay na ito ang pinagkakaabalahan ng mga taong di nananalig sa Diyos . Alam ng inyong Ama na kailangan ninyo ang lahat ng iyan .
42012031	Subalit , pagsikapan muna nang higit sa lahat na kayo’y pagharian ng Diyos , at ibibigay niya sa inyo ang lahat ng inyong pangangailangan . ”
42012032	“ Huwag kayong matakot , munting kawan , sapagkat ikinalulugod ng inyong Ama na ibigay sa inyo ang kaharian .
42012033	Ipagbili ninyo ang inyong ari-arian , at ipamahagi sa mga dukha ang pinagbilhan ! Gumawa kayo ng mga sisidlang hindi naluluma at mag-ipon kayo sa langit ng kayamanang hindi nawawala . Doo’y walang magnanakaw na pumapasok at insektong sumisira .
42012034	Sapagkat kung nasaan ang inyong kayamanan ay naroon din ang inyong puso . ”
42012035	“ Maging handa kayong lagi at panatilihing maliwanag ang inyong mga ilawan .
42012036	Tumulad kayo sa mga aliping naghihintay sa pag-uwi ng kanilang panginoon buhat sa kasalan , upang kung ito’y dumating at kumatok ay mabuksan nila agad ang pinto .
42012037	Mapalad ang mga aliping aabutang nagbabantay pagdating ng kanilang panginoon . Tandaan ninyo : magbibihis siya at pauupuin sila , ipaghahanda sila ng pagkain at pagsisilbihan .
42012038	Mapalad sila kung maratnan silang handa pagdating ng Panginoon , maging sa hatinggabi o sa madaling-araw man .
42012039	Sinasabi ko sa inyo , kung alam lamang ng may-ari ng bahay kung anong oras darating ang magnanakaw , hindi niya pababayaang makapasok ito .
42012040	Kayo man ay dapat na humanda , sapagkat darating ang Anak ng Tao sa oras na hindi ninyo nalalaman . ”
42012041	Nagtanong si Pedro , “ Panginoon , sinasabi po ba ninyo ang talinhagang ito para sa amin o para sa lahat ? ”
42012042	Sumagot ang Panginoon , “ Sino nga ba ang tapat at matalinong katiwala ? Sino ang katiwalang pamamahalain ng kanyang panginoon sa kanyang sambahayan upang magbigay sa ibang mga alipin ng kanilang pagkain sa takdang oras ?
42012043	Mapalad ang aliping madaratnang gumaganap ng tungkulin pag-uwi ng kanyang panginoon .
42012044	Sinasabi ko sa inyo , pamamahalain siya ng kanyang panginoon sa lahat ng ari-arian nito .
42012045	Ngunit kung sasabihin ng aliping iyon sa kanyang sarili , ‘ Matatagalan pa ang pag-uwi ng aking panginoon , ’ at dahil dito’y pagmamalupitan niya ang mga kapwa niya aliping lalaki at babae , at siya’y kakain , iinom at maglalasing .
42012046	Darating ang kanyang panginoon sa araw na hindi niya inaasahan at sa oras na hindi niya alam . Buong lupit siyang paparusahan ng kanyang panginoon , at isasama sa mga suwail .
42012047	“ Ang aliping nakakaalam ng kalooban ng kanyang panginoon ngunit nagpapabaya , o ayaw tumupad sa ipinapagawa nito ay paparusahan nang mabigat .
42012048	Ngunit ang aliping hindi nakakaalam ng kalooban ng kanyang panginoon , magkulang man siya sa kanyang tungkulin , ay paparusahan lamang nang magaan . Ang binigyan ng maraming bagay ay hahanapan ng maraming bagay ; at ang pinagkatiwalaan ng lalong maraming bagay ay pananagutin ng lalong maraming bagay . ”
42012049	“ Naparito ako upang magdala ng apoy sa lupa at sana’y nagliliyab na ito !
42012050	May isang bautismo na dapat kong danasin , at ako’y nababagabag hangga’t hindi ito nagaganap .
42012051	Akala ba ninyo’y naparito ako upang magdala ng kapayapaan sa lupa ? Sinasabi ko sa inyo , hindi kapayapaan ang dala ko kundi pagkabaha-bahagi .
42012052	Mula ngayon , ang lima sa isang sambahayan ay mahahati , tatlo laban sa dalawa at dalawa laban sa tatlo .
42012053	Ang ama laban sa anak na lalaki , at ang anak na lalaki laban sa ama ; ang ina laban sa anak na babae , at ang anak na babae laban sa ina ; ang biyenang babae laban sa manugang na babae , at ang manugang na babae laban sa biyenang babae . ”
42012054	Sinabi rin ni Jesus sa mga tao , “ Kapag nakita ninyong kumakapal ang ulap sa kanluran , sinasabi ninyong uulan , at ganoon nga ang nangyayari .
42012055	At kung umiihip ang hangin mula sa katimugan ay sinasabi ninyong iinit , at nagkakaganoon nga .
42012056	Mga mapagkunwari ! Marunong kayong umunawa ng palatandaan sa lupa at sa langit , bakit hindi ninyo nauunawaan ang mga tanda ng kasalukuyang panahon ? ”
42012057	“ Bakit hindi ninyo mapagpasyahan kung ano ang dapat ninyong gawin ?
42012058	Kapag ikaw ay isinakdal , sikapin mong makipagkasundo habang may panahon ; baka kaladkarin ka niya sa hukuman , at ipag-utos ng hukom na ikaw ay ibilanggo .
42012059	Sinasabi ko sa iyo , hindi ka makakalabas doon hangga’t hindi mo nababayaran ang kahuli-hulihang sentimo . ”
42013001	Dumating noon ang ilang tao at ibinalita kay Jesus na ipinapatay ni Pilato ang ilang mga taga-Galilea habang ang mga ito’y naghahandog sa Diyos .
42013002	Sinabi niya sa kanila , “ Akala ba ninyo , dahil sa sinapit nilang iyon , higit silang masama kaysa sa ibang mga taga-Galilea ?
42013003	Hindi ! Ngunit sinasabi ko sa inyo , malibang magsisi kayo’t talikuran ang inyong mga kasalanan , mapapahamak din kayong lahat .
42013004	At ang labing-walong namatay nang mabagsakan ng tore sa Siloe , sa akala ba ninyo’y higit silang makasalanan kaysa sa ibang naninirahan sa Jerusalem ?
42013005	Hindi ! Ngunit sinasabi ko sa inyo , malibang magsisi kayo’t talikuran ang inyong mga kasalanan , mapapahamak din kayong tulad nila . ”
42013006	Sinabi pa sa kanila ni Jesus ang talinhagang ito . “ May isang taong may tanim na puno ng igos sa kanyang ubasan . Minsan , tiningnan niya kung may bunga ang puno , ngunit wala siyang nakita .
42013007	Dahil dito , sinabi niya sa tagapag-alaga ng ubasan , ‘ Tatlong taon na akong pumaparito at naghahanap ng bunga sa punong ito , ngunit wala akong makita . Putulin mo na’t nakakasikip lang iyan ! ’
42013008	Ngunit sumagot ang tagapag-alaga , ‘ Huwag po muna nating putulin ngayon . Huhukayan ko po ang palibot at lalagyan ng pataba ,
42013009	baka sakaling mamunga na sa susunod na taon . Kung hindi pa , saka po ninyo ipaputol . ' "
42013010	Isang Araw ng Pamamahinga , si Jesus ay nagtuturo sa isang sinagoga .
42013011	May isang babae roon na labing-walong taon nang may karamdamang sanhi ng isang masamang espiritu . Siya’y nakukuba at hindi na makaunat .
42013012	Nang siya’y makita ni Jesus , tinawag siya at sinabi , “ Magaling ka na sa iyong karamdaman . ”
42013013	Ipinatong ni Jesus ang kanyang mga kamay sa babae , at noon di’y naibalik ang dati niyang postura at nagsimula siyang magpuri sa Diyos .
42013014	Ngunit nagalit ang tagapamahala ng sinagoga sapagkat nagpagaling si Jesus sa Araw ng Pamamahinga . Kaya’t sinabi nito sa mga tao , “ May anim na araw na inilaan upang kayo’y magtrabaho . Sa mga araw na iyon kayo pumarito upang magpagaling ng mga sakit at huwag sa Araw ng Pamamahinga . ”
42013015	Sinagot siya ng Panginoon , “ Mga mapagkunwari ! Hindi ba’t kinakalag ninyo sa sabsaban ang inyong baka o asno at dinadala sa painuman kahit sa Araw ng Pamamahinga ?
42013016	Ang anak na ito ni Abraham ay ginapos ni Satanas sa loob ng labing-walong taon . Hindi ba dapat siyang kalagan kahit na sa Araw ng Pamamahinga ? ”
42013017	Napahiya ang lahat ng kumakalaban kay Jesus dahil sa isinagot niya . Natuwa naman ang mga tao dahil sa lahat ng mga kahanga-hangang bagay na ginawa niya .
42013018	Sinabi ni Jesus , “ Ano ang katulad ng kaharian ng Diyos ? Saan ko ito maihahambing ?
42013019	Ang katulad nito’y isang buto ng mustasa na itinanim ng isang tao sa kanyang halamanan . Ito’y lumaki hanggang sa maging isang punongkahoy , at ang mga ibon ay nagpupugad sa mga sanga nito . ”
42013020	Sinabi pa ni Jesus , “ Saan ko ihahambing ang paghahari ng Diyos ?
42013021	Ito ay katulad ng pampaalsa na inihalo ng isang babae sa tatlong bakol na harina , kaya’t umaalsa ang buong masa . ”
42013022	Nagpatuloy si Jesus sa kanyang paglalakbay , at siya’y nagtuturo sa bawat bayan at nayon na kanyang dinaraanan papuntang Jerusalem .
42013023	Minsan may nagtanong sa kanya , “ Ginoo , kakaunti po ba ang maliligtas ? ” Sinabi niya sa kanila ,
42013024	“ Pagsikapan ninyong makapasok sa makipot na pintuan . Sinasabi ko sa inyo , marami ang magpupumilit pumasok ngunit hindi makakapasok .
42013025	Kapag ang pinto ay isinara na ng pinuno ng sambahayan , magtitiis kayong nakatayo sa labas at katok nang katok . Sasabihin ninyo , ‘ Panginoon , papasukin po ninyo kami . ’ Ngunit sasabihin niya sa inyo , ‘ Hindi ko kayo kilala ! ’
42013026	Sasabihin naman ninyo , ‘ Kumain po kami at uminom na kasalo ninyo , at nagturo pa kayo sa aming mga lansangan . ’
42013027	Sasagot naman siya , ‘ Hindi ko kayo kilala ! Lumayo kayo sa akin , kayong lahat na gumagawa ng kasamaan ! ’
42013028	Iiyak kayo at magngangalit ang mga ngipin kapag nakita ninyong nasa kaharian ng Diyos sina Abraham , Isaac at Jacob , at ang lahat ng propeta , habang kayo nama’y ipinagtatabuyan !
42013029	Darating ang mga tao buhat sa silangan at sa kanluran , sa hilaga at sa timog , at kakain sa handaan sa kaharian ng Diyos .
42013030	Tunay ngang may nahuhuling mauuna , at may nauunang mahuhuli . ”
42013031	Dumating noon ang ilang Pariseo at sinabi nila kay Jesus , “ Umalis na kayo rito dahil gusto kayong ipapatay ni Herodes . ”
42013032	Subalit sumagot siya , “ Sabihin ninyo sa lalaking iyon na nagpapalayas pa ako ngayon ng mga demonyo at nagpapagaling ng mga maysakit . Gayundin ang gagawin ko bukas , at sa ikatlong araw ay tatapusin ko ang aking gawain .
42013033	Ngunit dapat akong magpatuloy sa aking lakad ngayon , bukas , at sa makalawa , sapagkat hindi dapat mamatay sa labas ng Jerusalem ang isang propeta .
42013034	“ Jerusalem , Jerusalem ! Pinapatay mo ang mga propeta at binabato ang mga isinugo ko sa iyo ! Ilang beses kong sinikap na kupkupin ang iyong mga anak , gaya ng pag-aaruga ng isang inahin sa kanyang mga sisiw , ngunit ayaw mo .
42013035	Kaya’t pababayaan nang lubusan ang iyong Templo . Sinasabi ko sa iyo , hindi mo na ako makikita hanggang sa dumating ang oras na sasabihin mo , ‘ Pinagpala ang dumarating sa pangalan ng Panginoon ! ' "
42014001	Isang Araw ng Pamamahinga , si Jesus ay inanyayahang kumain sa bahay ng isang pinuno ng mga Pariseo , at binabantayan nilang mabuti ang kanyang mga kilos .
42014002	Lumapit kay Jesus ang isang lalaking may manas .
42014003	Kaya’t tinanong niya ang mga Pariseo at ang mga dalubhasa sa kautusang Judio , “ Naaayon ba sa Kautusan ang magpagaling sa Araw ng Pamamahinga o hindi ? ”
42014004	Ngunit hindi sila umimik , kaya’t hinawakan ni Jesus ang maysakit , pinagaling ito at saka pinauwi .
42014005	Pagkatapos ay sinabi niya sa kanila , “ Kung ang inyong anak o ang inyong baka ang nahulog sa balon , hindi ba’t iaahon ninyo ito kaagad kahit Araw ng Pamamahinga ? ”
42014006	Hindi sila nakasagot sa tanong na ito .
42014007	Napansin ni Jesus na ang pinipili ng mga panauhin ay ang mga upuang pandangal . Kaya’t sinabi niya ang talinhagang ito sa kanila .
42014008	“ Kapag inanyayahan ka sa isang kasalan , huwag kang uupo agad sa upuang pandangal . Baka may inanyayahang mas marangal kaysa sa iyo .
42014009	Baka lapitan ka ng nag-anyaya sa inyong dalawa at sabihin sa iyo , ‘ Maaari bang ibigay mo ang upuang iyan sa taong ito ? ’ Sa gayon , mapapahiya ka at doon ka uupo sa pinakaabang upuan .
42014010	Mabuti pa , kapag naanyayahan ka , doon ka muna maupo sa pinakaabang upuan . Kapag lumapit sa iyo ang nag-anyaya at kanyang sinabi , ‘ Kaibigan , dito ka sa kabisera , ’ mapaparangalan ka sa harap ng lahat ng mga panauhin .
42014011	Sapagkat ang nagmamataas ay ibababâ , at ang nagpapakumbabá ay itataas . ”
42014012	Sinabi naman ni Jesus sa nag-anyaya sa kanya , “ Kapag naghahanda ka ng isang salu-salo , huwag ang iyong mga kaibigan , mga kapatid , mga kamag-anak o mayayamang kapitbahay ang aanyayahan mo , dahil aanyayahan ka rin nila at masusuklian na ang iyong ginawa .
42014013	Subalit kapag ikaw ay maghahanda , anyayahan mo ang mga mahihirap , mga lumpo , mga pilay , at mga bulag .
42014014	Kapag ganito ang ginawa mo , magiging mapalad ka , dahil hindi man nila masuklian ang ginawa mo , ang Diyos ang magbibigay sa iyo ng gantimpala sa muling pagkabuhay ng mga banal . ”
42014015	Narinig ito ng isa sa mga kasalo niya roon , at sinabi sa kanya , “ Mapalad ang makakasalo sa hapag sa kaharian ng Diyos ! ”
42014016	Sumagot si Jesus , “ Isang lalaki ang naghanda ng isang malaking salu-salo , at marami siyang inanyayahan .
42014017	Nang dumating ang oras ng handaan , inutusan niya ang kanyang mga alipin at ipinasabi sa mga inanyayahan , ‘ Halina kayo , handa na ang lahat ! ’
42014018	Ngunit nagdahilan silang lahat . Ang sabi ng una , ‘ Nakabili ako ng bukid at kailangan ko itong puntahan . Kayo na sana ang bahalang magpaumanhin sa akin . ’
42014019	Sinabi naman ng isa , ‘ Nakabili ako ng limang pares ng kalabaw at kailangang masubukan ko sa bukid ang mga iyon . Kayo na sana ang bahalang magpaumanhin sa akin . ’
42014020	Sinabi naman ng isa , ‘ Ako’y bagong kasal , kaya’t hindi ako makakadalo . ’
42014021	“ Bumalik ang alipin at ibinalita ito sa kanyang panginoon . Nagalit ang panginoon at sinabi sa alipin , ‘ Magmadali kang pumunta sa mga lansangan at sa makikipot na daan ng lunsod at isama mo rito ang mga mahihirap , mga lumpo , mga bulag , at mga pilay . ’
42014022	At sinabi ng alipin , ‘ Panginoon , nagawa ko na po ang iniutos ninyo , ngunit marami pang bakanteng upuan . ’
42014023	Kaya’t sinabi ng panginoon sa alipin , ‘ Pumunta ka sa mga lansangan at sa mga daan , at pilitin mong pumarito ang sinumang makita mo upang mapuno ang aking bahay .
42014024	Sinasabi ko sa inyo , isa man sa mga unang inanyayahan ay hindi makakatikim ng aking handa ! ' "
42014025	Sumama kay Jesus ang napakaraming tao ; humarap siya sa kanila at kanyang sinabi ,
42014026	“ Hindi maaaring maging alagad ko ang sinumang umiibig sa kanyang ama at ina , asawa at mga anak , mga kapatid , at maging sa sarili niyang buhay nang higit sa akin .
42014027	Ang ayaw magpasan ng sarili niyang krus at sumunod sa akin ay hindi maaaring maging alagad ko .
42014028	“ Kung ang isa sa inyo’y nagbabalak na magtayo ng tore , hindi ba siya uupo muna upang magplano at kuwentahin kung magkano ang magagastos niya upang matiyak kung may sapat siyang pera para maipatapos ang kanyang ipapatayo ?
42014029	Baka matapos mailagay ang mga pundasyon ay hindi naman mayari ang tore . Siya’y kukutyain lamang ng lahat ng makakakita niyon .
42014030	Sasabihin nila , ‘ Ang taong ito’y nagsimulang magtayo ngunit hindi naman naipatapos . ’
42014031	“ O sinong hari na makikipagdigma sa kapwa hari ang hindi muna mauupo upang pag-aralang mabuti kung ang sampung libong kawal niya ay maisasagupa sa kalaban na may dalawampung libong kawal ?
42014032	At kung hindi niya kaya , malayo pa ang kalaban ay magsusugo na siya ng mga kinatawan upang makipagkasundo .
42014033	Gayundin naman , hindi maaaring maging alagad ko ang sinuman kung hindi niya tatalikuran ang lahat sa kanyang buhay .
42014034	“ Mabuti ang asin , ngunit kung ang asin ay mawalan na ng alat , paano pa ito mapapaalat muli ?
42014035	Wala itong kabutihang maibibigay sa lupa , o kahit sa tambakan man ng dumi , kaya’t ito’y itinatapon na lamang . Makinig ang may pandinig ! ”
42015001	Isang araw , ang mga maniningil ng buwis at ang mga makasalanan ay lumapit kay Jesus upang makinig .
42015002	Nagbulung-bulungan naman ang mga Pariseo at mga tagapagturo ng Kautusan . Sabi nila , “ Ang taong ito’y nakikisama sa mga makasalanan at nakikisalo sa mga ito . ”
42015003	Dahil dito , sinabi sa kanila ni Jesus ang talinhagang ito .
42015004	“ Kung ang sinuman sa inyo ay may isandaang tupa at mawalan ng isa , ano ang gagawin niya ? Hindi ba’t iiwan niya ang siyamnapu’t siyam sa pastulan at hahanapin ang nawawala hanggang sa ito’y matagpuan ?
42015005	Kapag nakita na niya ang tupa ay masaya niya itong papasanin .
42015006	Pagdating sa bahay , aanyayahan niya ang kanyang mga kaibigan at mga kapitbahay at sasabihin sa kanila , ‘ Makipagsaya kayo sa akin dahil nakita ko na ang tupa kong nawawala ! ’
42015007	Sinasabi ko sa inyo , magkakaroon ng higit na kagalakan sa langit dahil sa isang makasalanang tumatalikod sa kasalanan kaysa siyamnapu’t siyam na matuwid na di nangangailangang magsisi . ”
42015008	“ O kaya , kung ang isang babae ay may sampung salaping pilak at mawala ang isa , ano ang gagawin niya ? Hindi ba’t magsisindi siya ng ilawan , wawalisan ang buong bahay at hahanaping mabuti ang nawawalang salapi hanggang sa ito’y kanyang makita ?
42015009	Kapag nakita na niya ito , aanyayahan niya ang kanyang mga kaibigan at mga kapitbahay at sasabihin sa kanila , ‘ Makipagsaya kayo sa akin , sapagkat nakita ko na ang nawawala kong salaping pilak ! ’
42015010	Sinasabi ko sa inyo , gayundin ang kagalakan ng mga anghel ng Diyos dahil sa isang makasalanang tumatalikod sa kasalanan . ”
42015011	Sinabi pa ni Jesus , “ May isang tao na may dalawang anak na lalaki .
42015012	Sinabi sa kanya ng bunso , ‘ Ama , ibigay na po ninyo sa akin ang mamanahin ko . ’ At hinati nga ng ama ang kanyang ari-arian .
42015013	Pagkalipas ng ilang araw , ipinagbili ng bunso ang kanyang kaparte at nagpunta siya sa malayong lupain . Nilustay niya roon sa pamamagitan ng mga bisyo ang lahat niyang kayamanan .
42015014	Nang maubos na ito , nagkaroon ng matinding taggutom sa lupaing iyon , kaya’t siya’y nagsimulang maghirap .
42015015	Namasukan siya sa isang tagaroon , at siya’y pinagtrabaho nito sa isang babuyan .
42015016	Sa tindi ng kanyang gutom , at dahil sa wala namang nagbibigay sa kanya ng pagkain , halos kainin na niya ang mga bungangkahoy na kinakain ng mga baboy .
42015017	Ngunit napag-isip-isip niya ang kanyang ginawa at nasabi niya sa sarili , ‘ Labis-labis ang pagkain ng mga alila ng aking ama , samantalang ako’y namamatay dito sa gutom !
42015018	Babalik ako sa aking ama at sasabihin ko sa kanya , “ Ama , nagkasala po ako sa Diyos at sa inyo .
42015019	Hindi na po ako karapat-dapat na tawaging anak ninyo ; ibilang na lamang ninyo akong isa sa inyong mga alila . ” ’
42015020	At siya’y nagpasyang umuwi sa kanila . “ Malayo pa’y natanaw na siya ng kanyang ama , at dahil sa matinding awa ay patakbo siyang sinalubong , niyakap , at hinalikan .
42015021	Sinabi ng anak , ‘ Ama , nagkasala po ako sa Diyos at sa inyo . Hindi na po ako karapat-dapat na tawaging anak ninyo . ’
42015022	Ngunit tinawag ng ama ang kanyang mga alila , ‘ Madali ! Kunin ninyo ang pinakamagandang damit at bihisan ninyo siya . Suotan ninyo siya ng singsing at bigyan ninyo siya ng sandalyas .
42015023	Katayin ninyo ang pinatabang guya at tayo’y magdiwang .
42015024	Sapagkat ang anak kong ito ay namatay na , ngunit siya ay nabuhay ; nawala , ngunit muling natagpuan . ’ At sila nga’y nagdiwang . ”
42015025	“ Nasa bukid noon ang anak na panganay . Nang umuwi ito at malapit na sa bahay , narinig nito ang tugtugan at sayawan .
42015026	Tinawag niya ang isang utusan at tinanong , ‘ Bakit ? Ano’ng mayroon sa atin ? ’
42015027	‘ Dumating po ang inyong kapatid ! ’ sagot ng alila . ‘ Ipinapatay po ng inyong ama ang pinatabang guya dahil ang inyong kapatid ay nakabalik nang buháy at walang sakit . ’
42015028	Nagalit ang panganay at ayaw niyang pumasok sa bahay . Pinuntahan siya ng kanyang ama at pinakiusapan .
42015029	Ngunit sumagot siya , ‘ Pinaglilingkuran ko kayo sa loob ng maraming taon at kailanma’y hindi ko kayo sinuway . Ngunit ni minsa’y hindi ninyo ako binigyan ng kahit isang maliit na kambing para magkatuwaan kami ng aking mga kaibigan .
42015030	Subalit nang dumating ang anak ninyong ito , na lumustay ng inyong kayamanan sa masasamang babae , ipinagpatay pa ninyo siya ng pinatabang guya ! ’
42015031	Sumagot ang ama , ‘ Anak , lagi kitang kapiling at ang lahat ng aking ari-arian ay sa iyo .
42015032	Nararapat lang na tayo’y magsaya at magdiwang , sapagkat patay na ang kapatid mo , ngunit nabuhay ; nawala , ngunit muling natagpuan . ' "
42016001	Nagsalita uli si Jesus sa kanyang mga alagad , “ May taong mayaman na may isang katiwala . May nagsumbong sa kanyang nilulustay nito ang kanyang ari-arian .
42016002	Kaya’t ipinatawag niya ang katiwala at tinanong , ‘ Ano ba itong naririnig ko tungkol sa iyo ? Ihanda mo ang ulat ng iyong pangangasiwa sapagkat tatanggalin na kita sa iyong tungkulin . ’
42016003	Sinabi ng katiwala sa kanyang sarili , ‘ Ano ang gagawin ko ? Aalisin na ako ng aking amo sa pangangasiwa . Hindi ko kayang magbungkal ng lupa ; nahihiya naman akong magpalimos .
42016004	Alam ko na ang aking gagawin ! Maalis man ako sa pangangasiwa ay may tatanggap naman sa akin sa kanilang tahanan . ’
42016005	Isa-isa niyang tinawag ang mga may utang sa kanyang amo . Tinanong niya ang una , ‘ Magkano ang utang mo sa aking amo ? ’
42016006	Sumagot ito , ‘ Isandaang tapayang langis po . ’ ‘ Heto ang kasulatan ng iyong pagkakautang . Dali ! Maupo ka’t palitan mo , gawin mong limampu , ’ sabi ng katiwala .
42016007	At tinanong naman niya ang isa , ‘ Ikaw , gaano ang utang mo ? ’ Sumagot ito , ‘ Isandaang kabang trigo po . ’ ‘ Heto ang kasulatan ng iyong pagkakautang , ’ sabi niya . ‘ Isulat mo , walumpu . ’
42016008	Pinuri ng amo ang tusong katiwala dahil sa katalinuhang ipinamalas nito . Sapagkat ang mga makasanlibutan ay mas mahusay gumawa ng paraan kaysa mga maka-Diyos sa paggamit ng mga bagay ng mundong ito . ”
42016009	At nagpatuloy si Jesus sa pagsasalita , “ Kaya’t sinasabi ko sa inyo , gamitin ninyo ang kayamanan ng mundong ito sa paggawa ng mabuti sa inyong mga kapwa upang kung maubos na iyon ay tanggapin naman kayo sa tahanang walang hanggan .
42016010	Ang mapagkakatiwalaan sa maliit na bagay ay mapagkakatiwalaan din sa malaking bagay ; ang mandaraya sa maliit na bagay ay mandaraya rin sa malaking bagay .
42016011	Kaya kung hindi kayo mapagkakatiwalaan sa mga kayamanan ng mundong ito , sino ang magtitiwala sa inyo ng tunay na kayamanan ?
42016012	At kung hindi kayo mapagkakatiwalaan sa kayamanan ng iba , sino ang magbibigay sa inyo ng talagang para sa inyo ?
42016013	“ Walang aliping maaaring maglingkod ng sabay sa dalawang panginoon sapagkat kamumuhian niya ang isa at iibigin ang ikalawa , paglilingkuran nang tapat ang isa at hahamakin ang ikalawa . Hindi kayo maaaring maglingkod ng sabay sa Diyos at sa kayamanan . ”
42016014	Nang marinig ito ng mga Pariseo , kinutya nila si Jesus sapagkat sakim sila sa salapi .
42016015	Kaya’t sinabi niya sa kanila , “ Nagpapanggap kayong matuwid sa harap ng mga tao , ngunit alam ng Diyos ang nilalaman ng inyong mga puso . Sapagkat ang itinuturing na mahalaga ng mga tao ay kasuklam-suklam sa paningin ng Diyos .
42016016	“ Ang Kautusan ni Moises at ang sinulat ng mga propeta ay may bisa hanggang sa pagdating ni Juan na Tagapagbautismo . Buhat noon ay ipinapangaral na ang Magandang Balita tungkol sa paghahari ng Diyos , at ang lahat ay nagpipilit na makapasok dito .
42016017	Mas madali pang maglaho ang langit at ang lupa kaysa mawalan ng bisa ang kaliit-liitang titik ng Kautusan .
42016018	“ Kapag pinalayas at hiniwalayan ng isang lalaki ang kanyang asawa , at mag-asawa sa iba , siya ay nagkakasala ng pangangalunya , at ang mag-aasawa naman sa babaing pinalayas at hiniwalayan ay nagkakasala rin ng pangangalunya . ”
42016019	“ May isang mayamang laging nagdaramit ng mamahalin at saganang-sagana sa pagkain araw-araw .
42016020	May isa namang pulubing nagngangalang Lazaro na tadtad ng sugat sa katawan at nakahiga sa may pintuan ng mayaman
42016021	sa hangad na matapunan man lamang ng mga mumong nahuhulog mula sa hapag ng mayaman . At doo’y nilalapitan siya ng mga aso at dinidilaan ang kanyang mga sugat .
42016022	Namatay ang pulubi at siya’y dinala ng mga anghel sa piling ni Abraham sa langit bilang isang parangal . Namatay rin ang mayaman at inilibing .
42016023	Sa gitna ng kanyang pagdurusa sa daigdig ng mga patay , natanaw ng mayaman si Lazaro sa piling ni Abraham .
42016024	Kaya’t sumigaw siya , ‘ Amang Abraham , maawa po kayo sa akin . Utusan po ninyo si Lazaro na isawsaw sa tubig ang dulo ng kanyang daliri at basain ang aking dila , dahil ako’y naghihirap sa apoy na ito . ’
42016025	Ngunit sumagot si Abraham , ‘ Anak , alalahanin mong nagpasasa ka sa buhay noong ikaw ay nasa lupa , at si Lazaro naman ay nagtiis ng kahirapan . Subalit ngayon ay maligaya siya rito samantalang ikaw nama’y nagdurusa riyan .
42016026	Bukod dito , may malaking bangin sa pagitan natin , kaya’t ang mga naririto ay hindi makakapunta diyan at ang mga naririyan ay hindi makakapunta rito . ’
42016027	“ Ngunit sinabi ng mayaman , ‘ Kung gayon po , Amang Abraham , ipinapakiusap ko pong papuntahin na lamang ninyo si Lazaro sa bahay ng aking ama ,
42016028	sa aking limang kapatid na lalaki . Suguin po ninyo siya upang sila’y bigyang-babala upang hindi sila humantong sa dakong ito ng pagdurusa . ’
42016029	Ngunit sinabi sa kanya ni Abraham , ‘ Nasa kanila ang mga sinulat ni Moises at ng mga propeta ; iyon ang kanilang sundin . ’
42016030	Sumagot ang mayaman , ‘ Hindi po sapat ang mga iyon . Ngunit kung magpapakita sa kanila ang isang patay na muling nabuhay , magsisisi sila’t tatalikuran ang kanilang mga kasalanan . ’
42016031	Sinabi naman sa kanya ni Abraham , ‘ Kung ayaw nilang sundin ang mga sinulat ni Moises at ng mga propeta , hindi rin nila paniniwalaan kahit ang isang patay na muling nabuhay . ' "
42017001	Sinabi ni Jesus sa kanyang mga alagad , “ Siguradong darating ang mga sanhi ng pagkakasala ; ngunit kakila-kilabot ang sasapitin ng taong panggagalingan niyon !
42017002	Mabuti pa sa kanya ang bitinan sa leeg ng isang gilingang-bato at itapon sa dagat , kaysa maging sanhi ng pagkakasala ng sinuman sa mga maliliit na ito .
42017003	Kaya’t mag-ingat kayo ! “ Kung magkasala sa iyo ang kapatid mo , pagsabihan mo ; at kung siya’y magsisi , patawarin mo .
42017004	Kung pitong ulit siyang magkasala sa iyo sa maghapon , at pitong ulit ding lumapit sa iyo at sabihin niyang , ‘ Nagsisisi ako , ’ kailangang patawarin mo siya . ”
42017005	Sinabi ng mga apostol sa Panginoon , “ Dagdagan po ninyo ang aming pananampalataya ! ”
42017006	Tumugon ang Panginoon , “ Kung ang inyong pananampalataya ay maging sinlaki ng butil ng mustasa , masasabi ninyo sa punong ito ng sikamoro , ‘ Mabunot ka at matanim sa dagat ! ’ at susundin kayo nito . ”
42017007	“ Sino sa inyo ang magsasabi sa kanyang aliping kagagaling sa pag-aararo o pagpapastol ng mga tupa sa bukid , ‘ Halika , at kumain ka na ’ ?
42017008	Hindi ba’t ang sasabihin ninyo ay , ‘ Ipaghanda mo ako ng hapunan , magbihis ka , at pagsilbihan mo ako habang ako’y kumakain . Pagkakain ko , saka ka kumain . ’
42017009	Pinasasalamatan ba ng amo ang kanyang alipin dahil sinusunod siya nito ?
42017010	Ganoon din naman kayo ; kapag nagawa na ninyo ang lahat ng iniuutos sa inyo , sabihin ninyo , ‘ Kami’y mga aliping walang kabuluhan ; tumutupad lamang kami sa aming tungkulin . ' "
42017011	Sa paglalakbay ni Jesus papuntang Jerusalem , nagdaan siya sa hangganan ng Samaria at Galilea .
42017012	Nang papasok na siya sa isang nayon , sinalubong siya ng sampung ketongin . Tumigil ang mga ito sa may kalayuan
42017013	at sumigaw , “ Jesus ! Panginoon ! Mahabag po kayo sa amin ! ”
42017014	Pagkakita sa kanila ay sinabi ni Jesus , “ Lumakad na kayo at magpatingin sa mga pari . ” Habang sila’y naglalakad , silang lahat ay gumaling at luminis .
42017015	Nang mapuna ng isa na siya’y magaling na , nagbalik siyang sumisigaw ng pagpupuri sa Diyos .
42017016	Nagpatirapa siya sa paanan ni Jesus at nagpasalamat . Ang taong ito’y isang Samaritano .
42017017	“ Hindi ba’t sampu ang aking pinagaling at nilinis ? ” tanong ni Jesus . “ Nasaan ang siyam ?
42017018	Wala bang nagbalik upang magpuri sa Diyos kundi ang dayuhang ito ? ”
42017019	Sinabi ni Jesus sa kanya , “ Tumayo ka na at umuwi . Pinagaling ka ng iyong pananampalataya . ”
42017020	Minsan , si Jesus ay tinanong ng mga Pariseo kung kailan magsisimula ang paghahari ng Diyos . Sumagot siya , “ Walang makikitang palatandaan ng pagsisimula ng paghahari ng Diyos ,
42017021	at wala ring magsasabing nagsimula na ito dito o doon . Sapagkat ang totoo’y naghahari na ang Diyos sa inyo . ”
42017022	At sinabi niya sa mga alagad , “ Darating ang panahon na hahangarin ninyong makita ang isa sa mga araw ng Anak ng Tao , ngunit hindi ninyo ito makikita .
42017023	May magsasabi sa inyo , ‘ Naroon siya ! ’ o , ‘ Narito siya ! ’ Huwag kayong pumunta at huwag kayong maniniwala sa kanila .
42017024	Sapagkat pagsapit ng takdang araw , ang Anak ng Tao ay darating na parang kidlat na nagliliwanag sa buong kalangitan sa isang iglap .
42017025	Ngunit kailangan munang magdanas siya ng maraming hirap at itakwil ng mga tao sa panahong ito .
42017026	Ang pagparito ng Anak ng Tao ay matutulad sa nangyari noong kapanahunan ni Noe .
42017027	Ang mga tao noo’y nagsisikain , nagsisiinom at nagsisipag-asawa hanggang sa araw na sumakay si Noe sa barko . Dumating ang baha at namatay silang lahat .
42017028	Gayundin ang nangyari noong panahon ni Lot . Ang mga tao’y nagsisikain , nagsisiinom , bumibili , nagtitinda , nagtatanim at nagtatayo ng bahay .
42017029	Ngunit nang araw na umalis si Lot sa Sodoma , umulan ng apoy at asupre at natupok silang lahat .
42017030	Ganoon din ang mangyayari sa pagdating ng Anak ng Tao .
42017031	“ Sa araw na iyon , ang nasa bubungan ay huwag nang bumabâ pa upang kunin ang kanyang mga kasangkapan sa loob ng bahay , at ang nasa bukid ay huwag nang umuwi pa .
42017032	Alalahanin ninyo ang nangyari sa asawa ni Lot .
42017033	Ang sinumang magsikap na iligtas ang kanyang buhay ay mawawalan nito , ngunit ang sinumang mawalan ng kanyang buhay ay siyang makakapagligtas nito .
42017034	Sinasabi ko sa inyo , sa gabing iyon , may dalawang taong nasa isang higaan ; kukunin ang isa at iiwan ang isa .
42017035	May dalawang babaing magkasamang nagtatrabaho sa gilingan ; kukunin ang isa at iiwan ang isa . ” May dalawang lalaking nagtatrabaho sa bukid ; kukunin ang isa at iiwan ang isa .
42017037	“ Saan po , Panginoon ? ” tanong ng kanyang mga alagad . Sumagot siya , “ Kung saan may bangkay , doon nagkakatipon ang mga buwitre . ”
42018001	Isinalaysay ni Jesus ang isang talinhaga upang ituro sa kanila na dapat silang laging manalangin at huwag mawalan ng pag-asa .
42018002	Sinabi niya , “ Sa isang lunsod ay may isang hukom na walang takot sa Diyos at walang iginagalang na tao .
42018003	Sa lunsod ding iyon ay may isang biyuda . Lagi siyang pumupunta sa hukom at sinasabi , ‘ Bigyan po ninyo ako ng katarungan sa aking usapin . ’
42018004	Tinanggihan siya ng hukom sa loob ng mahabang panahon , ngunit nang magtagal ay sinabi ng hukom sa sarili , ‘ Kahit ako’y walang takot sa Diyos at walang iginagalang na tao ,
42018005	ibibigay ko na ang katarungang hinihingi ng biyudang ito , sapagkat lagi niya akong ginagambala at baka mainis pa ako sa kapupunta niya rito . ' "
42018006	At nagpatuloy ang Panginoon , “ Pakinggan ninyo ang sabi ng masamang hukom na iyon .
42018007	Ngayon , ipagkakait kaya ng Diyos ang katarungan sa mga minamahal niya na dumaraing sa kanya araw-gabi ? Sila kaya’y paghihintayin niya nang matagal ?
42018008	Sinasabi ko sa inyo , agad niyang ibibigay sa kanila ang katarungan . Ngunit sa pagbabalik ng Anak ng Tao sa daigdig na ito , may makikita pa kaya siyang mga taong sumasampalataya sa kanya ? ”
42018009	Sinabi rin niya ang talinhagang ito sa mga taong mababa ang tingin sa iba at nag-aakalang sila’y matuwid .
42018010	“ May dalawang lalaking pumasok sa Templo upang manalangin , ang isa ay Pariseo at ang isa ay maniningil ng buwis .
42018011	Tumayo ang Pariseo at nanalangin nang ganito tungkol sa kanyang sarili : ‘ O Diyos , nagpapasalamat ako sa iyo sapagkat hindi ako katulad ng iba na mga magnanakaw , mandaraya , mangangalunya , o kaya’y katulad ng maniningil ng buwis na ito .
42018012	Dalawang beses akong nag-aayuno sa loob ng sanlinggo at nagbibigay rin ako ng ikasampung bahagi mula sa lahat ng aking kinikita . ’
42018013	Samantala , ang maniningil ng buwis nama’y nakatayo sa malayo at di man lamang makatingin sa langit . Dinadagukan niya ang kanyang dibdib at sinasabi , ‘ O Diyos , mahabag po kayo sa akin na isang makasalanan ! ’
42018014	Sinasabi ko sa inyo , ang lalaking ito’y umuwing pinatawad sa kanyang mga kasalanan , ngunit ang una ay hindi . Sapagkat ang sinumang nagmamataas ay ibababâ at ang nagpapakumbabá ay itataas . ”
42018015	Inilalapit ng mga tao kay Jesus pati ang kanilang mga sanggol upang hilinging ipatong niya sa mga ito ang kanyang kamay . Nang ito’y makita ng mga alagad , pinagalitan nila ang mga tao .
42018016	Ngunit tinawag ni Jesus ang mga alagad at sinabihang , “ Hayaan ninyong lumapit sa akin ang mga bata . Huwag ninyo silang pagbawalan sapagkat ang mga katulad nila ang mapapabilang sa kaharian ng Diyos .
42018017	Tandaan ninyo : ang sinumang hindi tumatanggap sa paghahari ng Diyos gaya ng isang bata ay hinding-hindi paghaharian ng Diyos . ”
42018018	May isang pinuno ng bayan na nagtanong kay Jesus , “ Mabuting Guro , ano po ba ang dapat kong gawin upang makamtan ko ang buhay na walang hanggan ? ”
42018019	Sumagot si Jesus , “ Bakit mo ako tinatawag na mabuti ? Ang Diyos lamang ang mabuti !
42018020	Alam mo ang mga utos , ‘ Huwag kang mangangalunya ; huwag kang papatay ; huwag kang magnanakaw ; huwag kang sasaksi nang walang katotohanan ; at igalang mo ang iyong ama at ina . ' "
42018021	Sinabi ng lalaki , “ Ang lahat pong iyan ay tinutupad ko na mula pa sa pagkabata . ”
42018022	Pagkarinig nito ay sinabi ni Jesus , “ Isang bagay pa ang kulang sa iyo . Ipagbili mo ang lahat ng iyong ari-arian at ipamahagi sa mga mahihirap ang pinagbilhan , at magkakaroon ka ng kayamanan sa langit . Pagkatapos ay bumalik ka , at sumunod ka sa akin . ”
42018023	Nalungkot ang lalaki nang marinig iyon , sapagkat siya’y napakayaman .
42018024	Nakita ni Jesus na nalulungkot ang lalaki kaya’t sinabi niya , “ Napakahirap para sa mga mayayaman ang makapasok sa kaharian ng Diyos !
42018025	Mas madali pang makaraan sa butas ng karayom ang isang kamelyo kaysa makapasok sa kaharian ng Diyos ang isang mayaman . ”
42018026	Nagtanong ang mga naroong nakikinig , “ Kung gayon , sino pa kaya ang maliligtas ? ”
42018027	“ Ang mga bagay na hindi kayang gawin ng tao ay kayang gawin ng Diyos , ” tugon ni Jesus .
42018028	Nagsalita naman si Pedro , “ Tingnan po ninyo , iniwan na po namin ang aming tahanan at sumunod sa inyo . ”
42018029	Sinabi sa kanila ni Jesus , “ Tandaan ninyo : kapag iniwan ninuman ang kanyang tahanan , asawa , mga kapatid , mga magulang , o mga anak alang-alang sa kaharian ng Diyos ,
42018030	tatanggap siya ng higit pa sa buhay na ito . At sa panahong darating , tatanggap pa siya ng buhay na walang hanggan . ”
42018031	Ibinukod ni Jesus ang Labindalawa at sinabi sa kanila , “ Pupunta tayo sa Jerusalem at doo’y matutupad ang lahat ng isinulat ng mga propeta tungkol sa Anak ng Tao .
42018032	Siya’y ibibigay sa kamay ng mga Hentil ; kukutyain , hahamakin , at duduraan .
42018033	Siya’y hahagupitin at papatayin , ngunit sa ikatlong araw ay muli siyang mabubuhay . ”
42018034	Subalit ang Labindalawa ay walang naunawaan sa kanilang narinig ; hindi nila makuha ang kahulugan niyon , at hindi rin nila naintindihan ang sinasabi ni Jesus .
42018035	Nang malapit na si Jesus sa Jerico ; may isang lalaking bulag na nakaupo sa tabi ng daan at nagpapalimos .
42018036	Nang marinig niyang nagdaraan ang maraming tao , itinanong niya kung ano ang nangyayari .
42018037	“ Nagdaraan si Jesus na taga-Nazaret , ” sabi nila sa kanya .
42018038	At siya’y sumigaw , “ Jesus , Anak ni David ! Mahabag po kayo sa akin ! ”
42018039	Pinapatigil siya ng mga taong nasa unahan , ngunit lalo pa niyang nilakasan ang pagsigaw , “ Anak ni David , mahabag po kayo sa akin ! ”
42018040	Tumigil si Jesus at ipinatawag ang bulag . Paglapit ng bulag ay tinanong siya ni Jesus ,
42018041	“ Ano ang gusto mong gawin ko para sa iyo ? ” “ Panginoon , gusto ko po sanang makakitang muli , ” sagot niya .
42018042	At sinabi ni Jesus , “ Mangyayari ang nais mo ! Pinagaling ka ng iyong pananampalataya . ”
42018043	Noon di’y nakakita ang bulag at sumunod kay Jesus na nagpuri sa Diyos . Nang makita ito ng mga tao , silang lahat ay nagpuri sa Diyos .
42019001	Pumasok si Jesus sa Jerico at naglakad sa kabayanan .
42019002	May isang tao roong ang pangalan ay Zaqueo , isang pinuno ng mga maniningil ng buwis at napakayaman .
42019003	Sinisikap niyang makita si Jesus upang makilala kung sino ito , ngunit sa dami ng tao , hindi niya ito makita dahil sa siya’y pandak .
42019004	Kaya’t patakbo siyang nauna sa dadaanan ni Jesus at umakyat sa isang puno ng sikamoro .
42019005	Pagtapat ni Jesus sa lugar na iyon , tumingala siya kay Zaqueo at sinabi , “ Zaqueo , bumabâ ka agad sapagkat kailangan kong tumuloy ngayon sa iyong bahay . ”
42019006	Nagmamadaling bumabâ si Zaqueo , at tuwang-tuwang tinanggap si Jesus sa kanyang bahay .
42019007	Lahat ng nakakita nito ay nagbulung-bulungan . “ Nakikituloy siya sa isang makasalanan , ” sabi nila .
42019008	Tumayo si Zaqueo at sinabi niya kay Jesus , “ Panginoon , ipamimigay ko po sa mga mahihirap ang kalahati ng aking mga kayamanan . At kung ako’y may nadayang sinuman , isasauli ko ito sa kanya ng maka-apat na beses . ”
42019009	At sinabi sa kanya ni Jesus , “ Ang kaligtasan ay dumating ngayon sa sambahayang ito sapagkat anak din ni Abraham ang taong ito .
42019010	Ang Anak ng Tao ay naparito upang hanapin at iligtas ang naligaw . ”
42019011	Habang ang mga tao ay nakikinig , isinalaysay din ni Jesus sa kanila ang isa pang talinhaga . Si Jesus ay malapit na noon sa Jerusalem at inakala ng mga tao na magsisimula na ang paghahari ng Diyos .
42019012	Kaya’t sinabi niya , “ May isang maharlikang pumunta sa malayong lupain upang ito’y gawing hari , at pagkatapos nito , siya ay babalik .
42019013	Subalit bago siya umalis , tinawag niya ang sampu sa kanyang mga alipin at binigyan ang mga ito ng tig-iisang gintong salapi . Sinabi niya sa kanila , ‘ Ipangalakal ninyo iyan hanggang sa aking pagbabalik . ’
42019014	Ngunit galit sa kanya ang kanyang mga nasasakupan , kaya’t nagsugo sila ng kinatawan upang sabihin sa kinauukulan , ‘ Ayaw naming maghari sa amin ang taong iyon . ’
42019015	Gayunpaman ay ginawa rin siyang hari . “ Nang makabalik na siya at nagsimulang maghari , ipinatawag niya ang mga aliping binigyan ng gintong salapi , upang malaman kung magkano ang tinubo ng bawat isa .
42019016	Lumapit sa kanya ang una at ganito ang sinabi , ‘ Panginoon , ang isang gintong salaping ibinigay ninyo ay tumubo ng sampu . ’
42019017	‘ Magaling , ’ sagot niya . ‘ Mabuting alipin ! Dahil naging tapat ka sa kakaunting ipinagkatiwala sa iyo , pamamahalain kita sa sampung lunsod . ’
42019018	Lumapit naman ang ikalawa at ang sabi , ‘ Panginoon , ang gintong salaping iniwan ninyo sa akin ay tumubo ng lima . ’
42019019	At sinabi niya sa alipin , ‘ Mamamahala ka sa limang lunsod . ’
42019020	Lumapit ang isa pang alipin at ganito naman ang sinabi , ‘ Panginoon , narito po ang inyong gintong salapi . Binalot ko po ito sa panyo at itinago .
42019021	Natatakot po ako sa inyo dahil kayo’y napakahigpit ; kinukuha ninyo ang hindi sa inyo at inaani ang hindi ninyo itinanim . ’
42019022	Sinagot siya ng hari , ‘ Masamang alipin ! Sa salita mong iyan ay hahatulan kita . Alam mo palang ako’y mahigpit at sinasabi mo pang kinukuha ko ang hindi sa akin at inaani ko ang hindi ko itinanim .
42019023	Bakit hindi mo na lamang idiniposito sa bangko ang aking salapi ? May tinubo sana iyan bago ako dumating . ’
42019024	At sinabi niya sa mga naroon , ‘ Kunin ninyo sa kanya ang gintong salapi at ibigay sa may sampu . ’
42019025	‘ Panginoon , siya po’y mayroon nang sampung gintong salapi , ’ sabi nila .
42019026	‘ Sinasabi ko sa inyo , ang mayroon ay bibigyan pa , ngunit ang wala , kahit ang kaunting nasa kanya ay kukunin pa .
42019027	Tungkol naman sa mga kaaway kong ayaw na ako’y maghari sa kanila , dalhin ninyo sila rito at patayin sa harap ko ! ' "
42019028	Pagkasabi nito , nagpatuloy si Jesus papuntang Jerusalem .
42019029	Nang malapit na siya sa Bethfage at Bethania , sa Bundok ng mga Olibo , pinauna niya ang dalawa sa kanyang mga alagad .
42019030	Sinabi niya sa kanila , “ Pumunta kayo sa susunod na nayon at matatagpuan ninyo roon ang isang batang asno na nakatali ; hindi pa iyon nasasakyan ninuman . Kalagan ninyo at dalhin dito .
42019031	Kapag may nagtanong kung bakit ninyo iyon kinakalagan , sabihin ninyong kailangan iyon ng Panginoon . ”
42019032	Lumakad nga ang mga inutusan at natagpuan nila ang asno , ayon sa sinabi ni Jesus .
42019033	Habang kinakalagan nila ang batang asno , tinanong sila ng mga may-ari , “ Bakit ninyo kinakalagan iyan ? ”
42019034	“ Kailangan po ito ng Panginoon , ” tugon nila .
42019035	Dinala nila kay Jesus ang asno , at matapos isapin sa likod nito ang kanilang mga balabal , siya’y pinasakay nila .
42019036	Habang siya’y nakasakay sa asno at naglalakbay papunta sa lunsod , inilalatag naman ng mga tao ang kanilang mga balabal sa kanyang dinaraanan .
42019037	Nang siya’y malapit na sa lunsod , palusong na sa libis ng Bundok ng mga Olibo , nagsigawan sa tuwa ang lahat ng alagad niya at malakas na nagpuri sa Diyos dahil sa mga kahanga-hangang pangyayaring kanilang nasaksihan .
42019038	Sinabi nila , “ Pinagpala ang haring dumarating sa pangalan ng Panginoon ! Kapayapaan sa langit ! Papuri sa Kataas-taasan ! ”
42019039	Sinabi naman sa kanya ng ilang Pariseong kasama ng karamihan , “ Guro , patigilin nga po ninyo ang inyong mga alagad . ”
42019040	Sumagot siya , “ Sinasabi ko sa inyo , kapag tumahimik sila , ang mga bato na ang siyang sisigaw . ”
42019041	Nang malapit na siya sa Jerusalem at natatanaw na niya ang lunsod , ito’y kanyang tinangisan .
42019042	Sinabi niya , “ Kung nalalaman mo lamang sa araw na ito kung ano ang makakapagdulot sa iyo ng kapayapaan ! Ngunit ito’y lingid ngayon sa iyong paningin .
42019043	Darating ang mga araw na magkakampo sa paligid mo ang iyong mga kaaway , palilibutan ka nila at gigipitin sa kabi-kabila .
42019044	Wawasakin ka nila at lilipulin ang lahat ng taong nasasakupan mo . Wala silang iiwanang magkapatong na bato sapagkat hindi mo pinansin ang pagdalaw sa iyo ng Diyos . ”
42019045	Pumasok si Jesus sa Templo at kanyang ipinagtabuyan ang mga nagtitinda roon .
42019046	Sinabi niya sa kanila , “ Nasusulat , ‘ Ang aking bahay ay tatawaging bahay-dalanginan . ’ Ngunit ginawa ninyo itong lungga ng mga magnanakaw . ”
42019047	Araw-araw , si Jesus ay nagtuturo sa loob ng Templo . Pinagsisikapan siyang ipapatay ng mga punong pari , mga tagapagturo ng Kautusan at mga pinuno ng bayan .
42019048	Subalit wala silang makitang paraan upang maisagawa ito dahil taimtim na nakikinig sa kanya ang buong bayan .
42020001	Isang araw , habang si Jesus ay nagtuturo sa loob ng Templo at nagpapahayag ng Magandang Balita , nilapitan siya ng mga punong pari at mga tagapagturo ng Kautusan , kasama ang mga pinuno ng bayan .
42020002	Sinabi nila sa kanya , “ Sabihin mo nga sa amin kung ano ang karapatan mong gumawa ng mga bagay na ito ? Sino ang nagbigay sa iyo ng ganyang karapatan ? ”
42020003	Sumagot si Jesus , “ Tatanungin ko muna kayo . Sabihin ninyo sa akin kung
42020004	kanino galing ang karapatan ni Juan na magbautismo , sa Diyos ba o sa tao ? ”
42020005	Kaya’t nag-usap-usap sila , “ Kung sasabihin nating sa Diyos , sasabihin naman niya sa atin , ‘ Bakit hindi kayo naniwala sa kanya ? ’
42020006	Subalit kung sasabihin naman nating mula sa tao , babatuhin tayo ng mga tao dahil naniniwala silang propeta si Juan . ”
42020007	Kaya’t ang sagot na lamang nila’y , “ Hindi namin alam ! ”
42020008	Kaya’t sinabi ni Jesus sa kanila , “ Kung gayon , hindi ko rin sasabihin sa inyo kung sino ang nagbigay sa akin ng karapatan upang gawin ang mga ito . ”
42020009	Nangaral muli siya sa mga tao at isinalaysay ang talinhagang ito . “ May isang taong nagtanim ng ubas sa kanyang bukid . Iniwan niya iyon sa mga katiwala at siya’y nangibang-bayan sa loob ng mahabang panahon .
42020010	Nang dumating ang panahon ng pitasan ng ubas , pinapunta niya sa ubasan ang isa niyang alipin upang kunin ang kanyang kaparte . Ngunit binugbog ng mga katiwala ang alipin at pinauwing walang dala .
42020011	Nagsugo siyang muli ng isa pang alipin at ito rin ay binugbog , hinamak at pinauwing walang dala .
42020012	Nagsugo pa siya ng ikatlo , subalit sinugatan din ito at ipinagtabuyan .
42020013	Napag-isip-isip ng may-ari ng ubasan , ‘ Ano kaya ang mabuti kong gawin ? Mabuti pa yata’y ang minamahal kong anak ang papupuntahin ko . Tiyak na siya’y igagalang nila . ’
42020014	Ngunit nang makita ng mga katiwala ang anak ng may-ari ng ubasan , nag-usap-usap sila at ang sabi , ‘ Ito ang tagapagmana . Patayin natin siya at nang mapasaatin ang kanyang mamanahin . ’
42020015	Siya’y inilabas nga nila sa ubasan at pinatay . “ Ano kaya ang gagawin sa kanila ng may-ari ng ubasan ? ” tanong ni Jesus .
42020016	“ Pupunta siya roon at papatayin ang mga katiwalang iyon , at ipagkakatiwala niya sa iba ang ubasan . ” Pagkarinig nito , sinabi ng mga tao , “ Huwag nawa itong ipahintulot ng Diyos ! ”
42020017	Tiningnan sila ni Jesus at tinanong , “ Kung gayon , ano ang kahulugan ng talatang ito sa kasulatan , ‘ Ang batong itinakwil ng mga tagapagtayo ng bahay ang siyang naging batong-panulukan ’ ?
42020018	Ang bumagsak sa batong ito ay magkakadurug-durog at ang mabagsakan nito’y magkakaluray-luray . ”
42020019	Tinangka ng mga tagapagturo ng Kautusan at ng mga punong pari na dakpin si Jesus sa oras ding iyon sapagkat nahalata nilang sila ang pinapatamaan niya sa talinhaga , ngunit natakot sila sa mga tao .
42020020	Kaya’t naghintay sila ng magandang pagkakataon . Sinuhulan nila ang ilang katao upang magkunwaring naghahanap ng katotohanan . Ginawa nila ito upang siluin si Jesus sa kanyang pananalita , at nang sa gayon , maisasakdal siya sa gobernador .
42020021	Sinabi ng mga espiya kay Jesus , “ Guro , alam po naming totoo ang inyong sinasabi at itinuturo . Hindi kayo nagtatangi ng tao , kundi itinuturo ninyo nang buong katotohanan ang ibig ng Diyos na gawin ng tao .
42020022	Dapat po ba tayong magbayad ng buwis sa Emperador , o hindi ? ”
42020023	Alam ni Jesus ang kanilang masamang balak kaya’t sinabi niya ,
42020024	“ Iabot ninyo sa akin ang isang salaping pilak . Kanino ang larawan at ang pangalang nakatatak dito ? ” “ Sa Emperador po , ” tugon nila .
42020025	Sinabi naman ni Jesus , “ Kung gayon , ibigay ninyo sa Emperador ang para sa Emperador , at sa Diyos ang para sa Diyos . ”
42020026	Nabigo sa harap ng madla ang hangarin nilang masilo siya sa kanyang pananalita . At hindi sila nakaimik dahil sa pagkagulat sa kanyang sagot .
42020027	Ilang Saduseo naman ang lumapit kay Jesus . Ang mga ito ay nagtuturong hindi na muling mabubuhay ang mga patay .
42020028	Sabi nila , “ Guro , isinulat ni Moises para sa atin ang ganitong batas , ‘ Kung mamatay ang kuya ng isang lalaki at ang asawa nito’y maiwang walang anak , siya ay dapat pakasal sa biyuda upang magkaanak sila para sa namatay . ’
42020029	Minsan , may pitong magkakapatid na lalaki . Nag-asawa ang panganay at namatay na walang anak .
42020030	Nagpakasal sa biyuda ang pangalawa , subalit ito’y namatay ding walang anak .
42020031	Ganoon din ang nangyari sa pangatlo hanggang sa pampito ; sila’y isa-isang napangasawa ng babae at pawang namatay na walang anak .
42020032	Sa kahuli-hulihan po’y namatay naman ang babae .
42020033	Ngayon , sa muling pagkabuhay , sino po sa pito ang kikilalaning asawa ng babae , yamang silang lahat ay napangasawa niya ? ”
42020034	Sumagot si Jesus , “ Sa buhay na ito , ang mga lalaki at mga babae ay nag-aasawa .
42020035	Ngunit sa kabilang buhay , ang mga magiging karapat-dapat sa muling pagkabuhay ay hindi na mag-aasawa .
42020036	Hindi na rin sila mamamatay sapagkat matutulad sila sa mga anghel . Sila’y mga anak ng Diyos dahil sila’y nakabilang sa mga muling binuhay .
42020037	Maging si Moises ay nagpapatunay na muling binubuhay ang mga patay . Sapagkat sa kanyang kasaysayan tungkol sa nagliliyab na mababang puno , ang Panginoon ay tinawag niyang ‘ Diyos ni Abraham , Diyos ni Isaac at Diyos ni Jacob . ’
42020038	Kaya’t ang Diyos ay hindi Diyos ng mga patay kundi ng mga buháy , sa kanya’y buháy ang lahat . ”
42020039	Sinabi ng ilan sa mga tagapagturo ng Kautusan , “ Guro , maganda ang sagot ninyo ! ”
42020040	At mula noon ay wala nang naglakas-loob na magtanong sa kanya .
42020041	Si Jesus naman ang nagtanong sa kanila , “ Paano nasasabi ng mga taong ang Cristo ay anak ni David ?
42020042	Si David na rin ang nagsabi sa Aklat ng mga Awit , ‘ Sinabi ng Panginoon sa aking Panginoon , “ Maupo ka sa kanan ko ,
42020043	hanggang lubusan kong mapasuko sa iyo ang mga kaaway mo . ” ’
42020044	Ngayon , kung ‘ Panginoon ’ ang tawag ni David sa Cristo , bakit sinasabi ng mga taong siya’y anak ni David ? ”
42020045	Habang nakikinig ang lahat kay Jesus , sinabi niya sa kanyang mga alagad ,
42020046	“ Mag-ingat kayo sa mga tagapagturo ng Kautusan na mahilig lumakad nang may mahahabang kasuotan at gustung-gustong maparangalan sa mga liwasan . Mahilig silang umupo sa mga upuang pandangal sa sinagoga at ang mga upuang pandangal sa mga handaan .
42020047	Hinuhuthot nila ang ari-arian ng mga biyuda at ang mahahaba nilang dasal ay mga pagkukunwari lamang . Dahil diyan , lalo pang bibigat ang parusang igagawad sa kanila . ”
42021001	Pinagmamasdan ni Jesus ang mayayamang may dalang mga handog sa Templo .
42021002	Nakita rin niya ang isang mahirap na biyudang naghulog ng dalawang tigsisingkwenta sentimo .
42021003	Sinabi niya sa mga alagad , “ Ang inihandog ng mahirap na biyudang iyon ay higit pa sa inihandog nilang lahat .
42021004	Ang inilagay nila ay bahagi lamang ng labis na sa kanila , ngunit ang kanyang ibinigay ay ang buo niyang ikabubuhay . ”
42021005	May ilang tao namang nag-uusap tungkol sa Templo . Pinag-uusapan nila ang naglalakihan at magagandang batong ginamit dito at ang mga palamuting inihandog ng mga tao . Kaya’t sinabi sa kanila ni Jesus ,
42021006	“ Darating ang panahon na ang lahat ng nakikita ninyong iyan ay iguguho , at walang matitirang magkakapatong na mga bato . ”
42021007	Tinanong nila si Jesus , “ Guro , kailan po mangyayari iyon ? At ano ang magiging palatandaang iyon ay magaganap na ? ”
42021008	Sumagot si Jesus , “ Mag-ingat kayo upang hindi kayo mailigaw ninuman ! Marami ang darating sa aking pangalan at magsasabi , ‘ Ako ang Cristo , ’ at , ‘ Dumating na ang panahon ! ’ Huwag kayong maniniwala sa kanila .
42021009	Huwag kayong mababagabag kung makabalita man kayo ng mga digmaan at mga rebelyon . Dapat munang mangyari ang mga iyon subalit hindi darating kaagad ang wakas . ”
42021010	At sinabi pa niya , “ Maglalaban-laban ang mga bansa at magdidigmaan ang mga kaharian .
42021011	Magkakaroon ng malalakas na lindol , taggutom at mga salot sa iba’t ibang dako . May lilitaw na mga kakila-kilabot na bagay at mga kamangha-manghang kababalaghan buhat sa langit .
42021012	“ Ngunit bago mangyari ang lahat ng ito , kayo’y dadakpin at uusigin . Kayo’y lilitisin sa mga sinagoga at ipabibilanggo . At dahil sa pagsunod ninyo sa akin , isasakdal kayo sa harap ng mga hari at mga gobernador .
42021013	Iyon ang pagkakataon ninyo upang makapagpatotoo tungkol sa akin .
42021014	Ipanatag ninyo ang inyong kalooban at huwag kayong mabahala kung paano ninyo ipagtatanggol ang inyong sarili ,
42021015	sapagkat bibigyan ko kayo ng katalinuhan at ng pananalitang hindi kayang tutulan o pabulaanan ng sinuman sa inyong mga kaaway .
42021016	Ipagkakanulo kayo ng inyong mga magulang , mga kapatid , mga kamag-anak at mga kaibigan ; at ipapapatay nila ang ilan sa inyo .
42021017	Kapopootan kayo ng lahat dahil sa pagsunod sa akin ,
42021018	ngunit hindi kayo malalagasan kahit isang hibla ng buhok .
42021019	Sa inyong pagtitiis ay maililigtas ninyo ang inyong buhay . ”
42021020	“ Kapag nakita ninyong napapaligiran na ng mga hukbo ang Jerusalem , tandaan ninyo , malapit na ang pagkawasak nito .
42021021	Ang mga nasa Judea ay dapat nang tumakas papunta sa kabundukan , ang mga nasa bayan ay dapat nang lumabas , at ang mga nasa bukid ay huwag nang pumasok sa bayan .
42021022	Sapagkat iyon ang mga araw ng pagpaparusa bilang katuparan ng mga sinasabi sa Kasulatan .
42021023	Kawawa ang mga nagdadalang-tao at ang mga nagpapasuso sa mga araw na iyon dahil magkakaroon ng malaking kapighatian sa lupaing ito bilang pagpaparusa ng Diyos sa bansang ito .
42021024	Mamamatay sila sa tabak , at ang iba’y dadalhing-bihag sa lahat ng bansa . Ang Jerusalem ay yuyurakan ng mga Hentil hanggang sa matapos ang panahong itinakda sa kanila . ”
42021025	“ Magkakaroon ng mga palatandaan sa araw , sa buwan , at sa mga bituin . Sa lupa , ang mga bansa ay masisindak at malilito dahil sa ugong at mga daluyong ng dagat .
42021026	Ang mga tao’y hihimatayin sa takot dahil sa pag-iisip sa mga kapahamakang darating sa sanlibutan sapagkat mayayanig ang mga kapangyarihan sa langit .
42021027	Sa panahong iyon , makikita nila ang Anak ng Taong dumarating na nasa alapaap , at may kapangyarihan at dakilang karangalan .
42021028	Kapag nagsimula nang mangyari ang mga ito , magalak kayo sapagkat malapit na ang inyong katubusan . ”
42021029	At sinabi sa kanila ni Jesus ang isang talinhaga , “ Tingnan ninyo ang puno ng igos at iba pang punongkahoy .
42021030	Kapag nagkakadahon na ito , alam ninyong malapit na ang tag-araw .
42021031	Gayundin naman , kapag nakita ninyong nangyayari na ang mga sinabi ko , malalaman ninyong malapit na ang paghahari ng Diyos .
42021032	Tandaan ninyo : magaganap ang lahat ng ito bago mamatay ang lahat ng taong nabubuhay sa salinlahing ito .
42021033	Lilipas ang langit at ang lupa , ngunit ang aking mga salita ay mananatili magpakailanman . ”
42021034	“ Ang katakawan , paglalasing at kabalisahan sa buhay na ito ay alisin ninyo sa inyong isip . Mag-ingat kayo at baka bigla kayong abutan ng Araw na iyon
42021035	na tulad ng isang bitag . Sapagkat darating ang Araw na iyon sa lahat ng tao .
42021036	Kaya’t maging handa kayo sa lahat ng oras . Lagi ninyong idalangin na magkaroon kayo ng kalakasan upang makaligtas sa lahat ng mangyayaring ito , at makaharap kayo sa Anak ng Tao . ”
42021037	Araw-araw , si Jesus ay nagtuturo sa Templo . Kung gabi nama’y umaalis siya at nagpapalipas ng magdamag sa Bundok ng mga Olibo .
42021038	Maaga pa’y pumupunta na sa Templo ang mga tao upang makinig sa kanya .
42022001	Malapit nang ipagdiwang noon ang Pista ng Tinapay na Walang Pampaalsa na tinatawag ding Pista ng Paskwa .
42022002	Ang mga punong pari at mga tagapagturo ng Kautusan ay naghahanap ng paraan upang mapatay nila si Jesus , ngunit nag-iingat sila dahil natatakot sila sa mga tao .
42022003	Noon nama’y pumasok si Satanas kay Judas , na tinatawag na Iscariote , na kabilang sa Labindalawa .
42022004	Kaya’t nakipagkita siya sa mga punong pari at sa mga pinuno ng bantay sa Templo upang kanilang pag-usapan kung paano niyang maipagkakanulo si Jesus .
42022005	Natuwa sila at nangakong babayaran si Judas ng salapi .
42022006	Sumang-ayon siya , at mula noo’y humanap na siya ng pagkakataong maipagkanulo si Jesus nang hindi namamalayan ng mga tao .
42022007	Sumapit ang Pista ng Tinapay na Walang Pampaalsa na siya namang araw ng pagpatay at paghahandog ng korderong pampaskwa .
42022008	Inutusan ni Jesus sina Pedro at Juan , “ Lumakad na kayo at ihanda ninyo ang ating hapunang pampaskwa . ”
42022009	“ Saan po ninyo nais na maghanda kami ? ” tanong nila .
42022010	Sumagot siya , “ Pumunta kayo sa lunsod . May masasalubong kayong lalaki na may dalang isang bangang tubig . Sundan ninyo siya sa bahay na kanyang papasukan .
42022011	Sabihin ninyo sa may-ari ng bahay , ‘ Ipinapatanong po ng Guro kung mayroon kayong silid na maaaring magamit niya at ng kanyang mga alagad para sa hapunang pampaskwa . ’
42022012	Ituturo niya sa inyo ang isang malaking silid sa itaas na may nakahanda nang kagamitan . Doon kayo maghanda . ”
42022013	Pumunta nga sila at natagpuan nila ang lahat ayon sa sinabi ni Jesus . At inihanda nila ang hapunang pampaskwa .
42022014	Nang sumapit na ang oras , dumulog si Jesus sa hapag kasama ang kanyang mga apostol .
42022015	Sinabi niya sa kanila , “ Nagagalak ako na makasama kayo sa hapunang ito bago ako maghirap .
42022016	Sinasabi ko sa inyo , hindi na ako muling kakain nito hanggang sa ito’y maganap sa kaharian ng Diyos . ”
42022017	Dumampot siya ng isang kopa , at matapos magpasalamat sa Diyos ay ibinigay iyon sa kanila , at nagsabi , “ Kunin ninyo ito at paghati-hatian .
42022018	Sinasabi ko sa inyo , mula ngayo’y hindi na ako iinom nitong katas ng ubas hangga’t hindi dumarating ang kaharian ng Diyos . ”
42022019	Dumampot din siya ng tinapay , at matapos magpasalamat sa Diyos ay kanyang pinaghati-hati iyon at ibinigay sa kanila . Sabi niya , “ Ito ang aking katawan na inihahandog para sa inyo . Gawin ninyo ito bilang pag-alaala sa akin . ”
42022020	Gayundin naman , dinampot niya ang kopa pagkatapos maghapunan at sinabi , “ Ang kopang ito ang bagong tipan ng Diyos na pinagtibay ng aking dugo . Ang aking dugo ay mabubuhos alang-alang sa inyo .
42022021	“ Ngunit kasalo ko rito ang magtataksil sa akin .
42022022	Papanaw ang Anak ng Tao ayon sa itinakda ng Diyos , ngunit kakila-kilabot ang daranasin ng taong magkakanulo sa kanya . ”
42022023	At sila’y nagtanungan kung sino sa kanila ang gagawa ng ganoon .
42022024	Nagtatalu-talo pa ang mga alagad kung sino sa kanila ang kikilalaning pinakadakila .
42022025	Kaya’t sinabi ni Jesus sa kanila , “ Ang mga hari ng mga Hentil ay pinapanginoon ng kanilang nasasakupan , at ang mga may kapangyarihan ay nagnanasang matawag na mga tagatangkilik .
42022026	Ngunit hindi ganoon ang dapat mangyari sa inyo . Sa halip , ang pinakadakila ang dapat lumagay na pinakamababa , at ang namumuno ay maging tagapaglingkod .
42022027	Sino ba ang higit na nakakataas , ang nakadulog sa hapag , o ang naglilingkod ? Hindi ba ang nakadulog sa hapag ? Ngunit ako’y kasama ninyo bilang isang naglilingkod .
42022028	“ Kayo ang nanatiling kasama ko sa mga pagsubok sa akin .
42022029	Kung paanong ang Ama ay nagbigay sa akin ng karapatang maghari , gayundin naman , ibinibigay ko sa inyo ang karapatang ito .
42022030	Kayo’y kakain at iinom na kasalo ko sa aking kaharian , at kayo’y uupo sa mga trono at mamumuno sa labindalawang lipi ng Israel . ”
42022031	“ Simon , Simon ! Hiniling ni Satanas na subukin kayo tulad sa pag-aalis ng ipa sa mga trigo .
42022032	Subalit idinalangin kita upang huwag manghina ang iyong pananampalataya . At kapag nagbalik-loob ka na , patatagin mo ang iyong mga kapatid . ”
42022033	Sumagot si Pedro , “ Panginoon , handa po akong mabilanggo at mamatay na kasama ninyo ! ”
42022034	Ngunit sinabi ni Jesus , “ Pedro , tandaan mo ito , bago tumilaok ang manok sa araw na ito ay tatlong beses mo akong ikakaila . ”
42022035	Pagkatapos nito , tinanong sila ni Jesus , “ Nang suguin ko kayong walang dalang lalagyan ng pera , bag , o sandalyas , kinulang ba kayo ng anuman ? ” “ Hindi po , ” tugon nila .
42022036	Sinabi niya , “ Subalit ngayon , kung kayo’y may bag o lalagyan ng pera , dalhin na ninyo . Ang sinumang walang tabak , ipagbili ang kanyang balabal at bumili ng isang tabak .
42022037	Sinasabi ko sa inyo , dapat mangyari sa akin ang sinasabi ng Kasulatan , ‘ Ibinilang siya sa mga salarin , ’ sapagkat ang nasusulat tungkol sa akin ay natutupad na . ”
42022038	Sinabi ng mga alagad , “ Panginoon , heto po ang dalawang tabak . ” “ Sapat na iyan ! ” tugon niya .
42022039	Gaya ng kanyang kinagawian , umalis si Jesus at nagpunta sa Bundok ng mga Olibo kasama ang mga alagad .
42022040	Pagdating doo’y sinabi niya sa kanila , “ Manalangin kayo upang hindi kayo madaig ng tukso . ”
42022041	Lumayo siya sa kanila , mga isang pukol ng bato ang layo , at doo’y lumuhod at nanalangin .
42022042	Sabi niya , “ Ama , kung maaari po ay ilayo mo sa akin ang kopang ito , ngunit huwag ang kalooban ko ang masunod , kundi ang kalooban mo . ” [
42022043	Nagpakita sa kanya ang isang anghel mula sa langit at pinalakas ang loob niya .
42022044	Dala ng matinding hinagpis , siya’y nanalangin nang lalong taimtim , at pumatak sa lupa ang kanyang pawis na parang malalaking patak ng dugo . ]
42022045	Pagkatapos manalangin , siya’y tumayo at lumapit sa kanyang mga alagad . Naratnan niyang natutulog ang mga ito dahil sa labis na kalungkutan .
42022046	“ Bakit kayo natutulog ? ” tanong niya . “ Bumangon kayo at manalangin upang hindi kayo madaig ng tukso . ”
42022047	Nagsasalita pa si Jesus nang dumating ang maraming taong pinangungunahan ni Judas , na kabilang sa Labindalawa . Nilapitan niya si Jesus upang halikan ,
42022048	subalit tinanong siya ni Jesus , “ Judas , ipagkakanulo mo ba ang Anak ng Tao sa pamamagitan ng isang halik ? ”
42022049	Nang makita ng mga alagad ang mangyayari ay sinabi nila , “ Panginoon , gagamitin na ba namin ang aming tabak ? ”
42022050	Kaagad tinaga ng isa sa kanila ang alipin ng pinakapunong pari at natagpas ang kanang tainga nito .
42022051	Sinabi ni Jesus , “ Tama na iyan ! ” Hinipo niya ang tainga ng alipin at ang sugat ay kaagad ring naghilom .
42022052	Pagkatapos , sinabi ni Jesus sa mga punong pari , sa mga pinuno ng mga bantay sa Templo at sa pinuno ng bayan na nagparoon upang dakpin siya , “ Ako ba’y tulisan , at naparito kayong may mga tabak at mga pamalo ?
42022053	Araw-araw akong nagtuturo sa Templo at naroon din kayo , ngunit hindi ninyo ako dinakip . Subalit ngayon ay panahon na ninyo at ng kapangyarihan ng kadiliman . ”
42022054	Dinakip nga nila si Jesus at dinala sa bahay ng pinakapunong pari ng mga Judio . Si Pedro nama’y sumunod sa kanila , ngunit malayo ang agwat .
42022055	Nagsigá sila sa gitna ng patyo at naupo sa paligid ng apoy , at si Pedro ay nakiumpok sa kanila .
42022056	Nang makita siya ng isang utusang babae , siya’y pinagmasdang mabuti . Pagkatapos ay sinabi ng babae , “ Kasama rin ni Jesus ang taong ito ! ”
42022057	Ngunit ikinaila iyon ni Pedro , “ Aba , hindi ! Ni hindi ko nga iyan kilala ! ”
42022058	Pagkaraan ng ilang sandali , mayroon uling nakapansin sa kanya at siya’y tinanong , “ Hindi ba’t kasamahan ka rin nila ? ” Ngunit sumagot siya , “ Nagkakamali kayo , Ginoo ! ”
42022059	Pagkalipas ng may isang oras , iginiit naman ng isa sa naroon , “ Kasama nga ni Jesus ang taong ito , sapagkat isa rin siyang taga-Galilea . ”
42022060	Ngunit sumagot si Pedro , “ Ginoo , hindi ko nalalaman ang sinasabi ninyo ! ” Nagsasalita pa siya nang biglang may tumilaok na manok .
42022061	Lumingon ang Panginoon at tumingin kay Pedro , at naalala ni Pedro ang sinabi ng Panginoon , “ Bago tumilaok ang manok sa araw na ito ay tatlong beses mo akong ikakaila . ”
42022062	Lumabas si Pedro at umiyak nang buong pait .
42022063	Samantala , si Jesus ay kinukutya at binubugbog ng mga nagbabantay sa kanya .
42022064	Siya’y piniringan nila at tinatanong , “ Hulaan mo nga kung sino ang sumuntok sa iyo ! ”
42022065	Marami pang panlalait ang ginawa nila sa kanya .
42022066	Kinaumagahan ay nagkatipon ang Sanedrin na binubuo ng mga pinuno ng bayan , mga punong pari at mga tagapagturo ng Kautusan . Iniharap sa kanila si Jesus at siya’y kanilang tinanong ,
42022067	“ Sabihin mo sa amin kung ikaw nga ang Cristo . ” Sumagot si Jesus , “ Sabihin ko man sa inyo ay hindi kayo maniniwala .
42022068	Kung tanungin ko naman kayo , hindi rin kayo sasagot .
42022069	Ngunit sinasabi ko sa inyo , mula ngayon ang Anak ng Tao ay uupo sa kanang trono ng Makapangyarihang Diyos . ”
42022070	“ Nais mo bang sabihing ikaw ang Anak ng Diyos ? ” tanong ng lahat . “ Kayo na rin ang nagsasabi , ” tugon niya .
42022071	“ Hindi na natin kailangan ng mga saksi ; tayo na mismo ang nakarinig mula sa sarili niyang bibig ! ” sabi nila .
42023001	Tumayo ang buong Sanedrin at dinala si Jesus kay Pilato .
42023002	Siya ay pinaratangan nila ng ganito , “ Napatunayan po namin na sinusulsulan ng taong ito ang aming mga kababayan upang maghimagsik . Ang mga tao ay pinagbabawalan niyang magbayad ng buwis sa Emperador at nagpapanggap pa siyang siya raw ang Cristo , na siya ay isang hari . ”
42023003	Tinanong siya ni Pilato , “ Ikaw nga ba ang Hari ng mga Judio ? ” “ Ikaw na ang may sabi , ” tugon ni Jesus .
42023004	Sinabi ni Pilato sa mga punong pari at sa mga tao , “ Wala akong makitang kasalanan sa taong ito . ”
42023005	Ngunit mapilit sila at sinasabing , “ Sa pamamagitan ng kanyang mga katuruan ay inuudyukan niyang maghimagsik ang mga taga-Judea . Nagsimula siya sa Galilea at ngayo’y narito na . ”
42023006	Nang marinig ito ni Pilato , itinanong niya kung si Jesus ay taga-Galilea nga .
42023007	At nang malaman niyang si Jesus ay sakop ni Haring Herodes , ipinadala niya si Jesus kay Herodes , na nagkataon namang nasa Jerusalem nang mga araw na iyon .
42023008	Tuwang-tuwa si Herodes nang makita niya si Jesus . Matagal na niyang ibig makita ito sapagkat marami siyang nababalitaan tungkol dito . Umaasa si Herodes na gagawa si Jesus ng ilang himala , at nais niyang makita iyon .
42023009	Marami siyang itinanong kay Jesus , ngunit hindi ito sumagot kahit minsan .
42023010	Samantala , ang mga punong pari naman at ang mga tagapagturo ng Kautusan ay nakatayo doon at walang tigil ng kapaparatang kay Jesus .
42023011	Dahil dito , siya’y hinamak at tinuya ni Herodes at ng mga kawal nito . Siya ay dinamitan nila ng mamahaling damit , at ipinabalik siya kay Pilato .
42023012	At nang araw ding iyon , naging magkaibigan sina Herodes at Pilato na dati’y magkagalit .
42023013	Ipinatawag ni Pilato ang mga punong pari , ang mga pinuno ng bayan at ang mga tao .
42023014	Sinabi niya sa kanila , “ Isinakdal ninyo sa akin ang taong ito sa kasalanang panunulsol sa mga taong bayan na maghimagsik . Siniyasat ko siya sa harap ninyo at napatunayan kong walang katotohanan ang mga paratang ninyo sa kanya .
42023015	Gayundin si Herodes , kaya ipinabalik niya sa atin si Jesus . Hindi siya dapat hatulan ng kamatayan ; wala siyang kasalanan .
42023016	Ipahahagupit ko na lamang siya at pagkatapos ay aking palalayain . ” Tuwing Pista ng Paskwa , kinakailangang magpalaya si Pilato ng isang bilanggong mapipili ng taong-bayan .
42023018	Subalit sabay-sabay na sumigaw ang mga tao , “ Patayin ang taong iyan ! Palayain si Barabbas ! ”
42023019	Si Barabbas ay nabilanggo dahil sa paghihimagsik na pinangunahan nito sa lunsod , at dahil na rin sa salang pagpatay .
42023020	Sa pagnanais na mapalaya si Jesus , minsan pang nagsalita sa kanila si Pilato ,
42023021	ngunit sumigaw ang mga tao , “ Ipako siya sa krus ! Ipako siya sa krus ! ”
42023022	Ikatlong ulit na sinabi sa kanila ni Pilato , “ Bakit , ano ba ang ginawa niyang masama ? Wala akong makitang dahilan upang siya’y hatulan ng kamatayan . Ipahahagupit ko na lamang siya at pagkatapos ay palalayain . ”
42023023	Ngunit lalo nilang ipinagsigawan na si Jesus ay dapat ipako sa krus . Napakalakas ng kanilang sigaw
42023024	kaya’t ipinasya ni Pilato na pagbigyan ang kanilang kahilingan .
42023025	Pinalaya niya ang taong nabilanggo dahil sa paghihimagsik at pagpatay , at ibinigay niya si Jesus sa kanila upang gawin ang kanilang kagustuhan .
42023026	Si Jesus ay dinala ng mga kawal . Nasalubong nila sa daan si Simon na taga-Cirene na noon ay galing sa bukid . Pinigil nila ito at ipinapasan dito ang krus habang pinapasunod kay Jesus .
42023027	Sinusundan si Jesus ng maraming tao , kabilang ang ilang babaing nag-iiyakan at tumatangis dahil sa kanya .
42023028	Nilingon sila ni Jesus at sinabi , “ Mga kababaihan ng Jerusalem , huwag ninyo akong iyakan . Ang tangisan ninyo’y ang inyong sarili at ang inyong mga anak .
42023029	Tandaan ninyo , darating ang mga araw na sasabihin nila , ‘ Mapalad ang mga baog , ang mga sinapupunang hindi nagdalang-tao , at ang mga dibdib na hindi nagpasuso . ’
42023030	Sa mga araw na iyo’y sasabihin ng mga tao sa mga bundok , ‘ Tabunan ninyo kami ! ’ at sa mga burol , ‘ Itago ninyo kami ! ’
42023031	Sapagkat kung ganito ang ginagawa sa kahoy na sariwa , ano naman kaya ang gagawin kapag ito’y tuyo na ? ”
42023032	May dalawa pang kriminal na inilabas ang mga kawal upang pataying kasama ni Jesus .
42023033	Nang dumating sila sa isang bundok na tinatawag na Bungo , ipinako nila si Jesus sa krus . Ipinako rin ang dalawang kriminal , isa sa kanyang kanan at isa sa kaliwa . [
42023034	Sinabi ni Jesus , “ Ama , patawarin mo sila sapagkat hindi nila nalalaman ang kanilang ginagawa . ” ] Pinaghati-hatian ng mga kawal ang damit ni Jesus . Sila’y nagpalabunutan upang malaman kung kani-kanino mapupunta ang bawat kasuotan niya .
42023035	Ang mga tao nama’y nakatayo roon at nanonood , habang si Jesus ay kinukutya ng mga pinuno ng bayan . Sinabi nila , “ Iniligtas niya ang iba ; iligtas niya ngayon ang kanyang sarili kung siya nga ang Cristo na hinirang ng Diyos ! ”
42023036	Nilait din siya ng mga kawal . Nilapitan siya ng isa at inalok ng maasim na alak ,
42023037	kasabay ng ganitong panunuya , “ Kung ikaw nga ang Hari ng mga Judio , iligtas mo ang iyong sarili . ”
42023038	Isinulat nila sa kanyang ulunan , “ Ito ang Hari ng mga Judio . ”
42023039	Tinuya rin siya ng isa sa mga salaring nakapako sa tabi niya , “ Hindi ba ikaw ang Cristo ? Iligtas mo ang iyong sarili at pati na rin kami . ”
42023040	Ngunit pinagsabihan naman ito ng kanyang kasama , “ Wala ka na bang takot sa Diyos ? Ikaw ay pinaparusahan ding tulad niya !
42023041	Tama lamang na tayo’y parusahan nang ganito dahil sa ating mga ginawa ; ngunit ang taong ito’y walang ginawang masama . ”
42023042	At sinabi pa nito , “ Jesus , alalahanin mo ako kapag naghahari ka na . ”
42023043	Sumagot si Jesus , “ Sinasabi ko sa iyo , isasama kita ngayon sa Paraiso . ”
42023044	Nang magtatanghaling-tapat na , hanggang sa ikatlo ng hapon , nagdilim sa buong lupain .
42023045	Nawalan ng liwanag ang araw at ang tabing ng Templo’y napunit sa gitna .
42023046	Sumigaw nang malakas si Jesus , “ Ama , sa mga kamay mo’y ipinagkakatiwala ko ang aking espiritu ! ” At pagkasabi nito , nalagot ang kanyang hininga .
42023047	Nang makita ng kapitan ng mga kawal ang nangyari , siya’y nagpuri sa Diyos na sinasabi , “ Tunay ngang matuwid ang taong ito ! ”
42023048	Maraming tao ang nagkakatipon doon at nanonood . Nang makita nila ang mga nangyari , umuwi silang lungkot na lungkot .
42023049	Nakatayo naman sa di-kalayuan ang mga kasamahan ni Jesus , pati ang mga babaing sumama sa kanya mula sa Galilea . Nakita rin nila ang mga pangyayaring ito .
42023050	May isang lalaki roon na ang pangala’y Jose . Siya’y taga-Arimatea , isang bayan sa Judea . Mabait at matuwid ang taong ito , at isa siya sa mga naghihintay sa paghahari ng Diyos . Kahit na siya’y kagawad ng Sanedrin , hindi siya sang-ayon sa kanilang ginawa kay Jesus .
42023051	
42023052	Nagpunta siya kay Pilato at hiningi ang bangkay ni Jesus .
42023053	Ibinabâ niya ang bangkay , binalot sa telang mamahalin at inilagay sa isang libingang inuka sa bato na hindi pa napaglilibingan .
42023054	Araw noon ng Paghahanda at magsisimula na ang Araw ng Pamamahinga .
42023055	Sumama kay Jose ang mga babaing sumunod kay Jesus mula pa sa Galilea . Nakita nila ang libingan at ang pagkakalagay doon ng bangkay ni Jesus .
42023056	Pagkatapos , umuwi sila at naghanda ng mga pabango at mira . Dahil sumapit na ang Araw ng Pamamahinga , nangilin sila ayon sa itinakda ng Kautusan .
42024001	Madilim-dilim pa nang unang araw ng sanlinggo , ang mga babae ay nagbalik sa libingan , dala ang mga pabangong inihanda nila .
42024002	Nang dumating sila doon , nakita nilang naigulong na ang batong nakatakip sa libingan .
42024003	Ngunit nang pumasok sila , wala roon ang bangkay ng Panginoong Jesus .
42024004	Natigilan sila at nagtaka kung ano ang nangyari . Biglang lumitaw sa tabi nila ang dalawang lalaking nakakasilaw ang damit .
42024005	Dahil sa matinding takot , sila’y nagpatirapa . Tinanong sila ng mga lalaki , “ Bakit ninyo hinahanap ang buháy sa lugar ng mga patay ?
42024006	Wala siya rito , siya’y muling nabuhay ! Alalahanin ninyo ang sinabi niya sa inyo noong nasa Galilea pa siya ,
42024007	‘ Ang Anak ng Tao ay kailangang ipagkanulo sa mga makasalanan at ipako sa krus , at sa ikatlong araw ay muling mabubuhay . ' "
42024008	Naalala nga ng mga babae ang mga sinabi ni Jesus noong una ,
42024009	kaya’t umuwi sila at isinalaysay nila sa labing-isa at sa iba pa nilang kasamahan ang buong pangyayari .
42024010	Ang mga babaing ito’y sina Maria Magdalena , Juana , at Maria na ina ni Santiago ; sila at ang iba pang mga babaing kasama nila ang nagbalita sa mga apostol .
42024011	Akala ng mga apostol ay kahibangan lamang ang kanilang sinasabi kaya ayaw nilang paniwalaan ang mga kababaihan .
42024012	Ngunit tumayo si Pedro at patakbong nagpunta sa libingan . Pumasok siya , at pagtingin sa loob ay wala siyang nakita kundi ang mga telang ipinambalot kay Jesus . Kaya’t umuwi siyang nagtataka sa nangyari .
42024013	Nang araw ding iyon , may dalawang alagad na naglalakad papuntang Emaus , isang nayong may labing-isang kilometro ang layo mula sa Jerusalem .
42024014	Pinag-uusapan nila ang mga pangyayari .
42024015	Habang sila’y nag-uusap , lumapit si Jesus at nakisabay sa kanila ,
42024016	ngunit siya’y hindi nila nakilala na para bang natatakpan ang kanilang mga mata .
42024017	Tinanong sila ni Jesus , “ Ano ba ang pinag-uusapan ninyo ? ” Tumigil silang nalulumbay , at
42024018	sinabi ni Cleopas , “ Ikaw lamang yata ang dayuhan sa Jerusalem na hindi nakakaalam sa mga pangyayaring katatapos lamang maganap doon . ”
42024019	“ Anong pangyayari ? ” tanong niya . Sumagot sila , “ Tungkol kay Jesus na taga-Nazaret , isang propetang makapangyarihan sa salita at gawa maging sa harap ng Diyos at ng mga tao .
42024020	Isinakdal siya ng aming mga punong pari at mga pinuno ng bayan upang mahatulang mamatay , at siya’y ipinako sa krus .
42024021	Siya pa naman ang inaasahan naming magpapalaya sa Israel . Hindi lamang iyan . Ikatlong araw na ngayon mula nang mangyari ito .
42024022	Nabigla kami sa ibinalita ng ilan sa mga babaing kasamahan namin . Maagang-maaga raw silang nagpunta sa libingan
42024023	at hindi nila natagpuan ang kanyang bangkay . Nagbalik sila at ang sabi’y nakakita raw sila ng isang pangitain , mga anghel na nagsabing si Jesus ay buháy .
42024024	Pumunta rin sa libingan ang ilan sa mga kasama namin at ganoon nga ang natagpuan nila , ngunit hindi nila nakita si Jesus . ”
42024025	Sinabi sa kanila ni Jesus , “ Hindi ba kayo makaunawa ? Bakit hindi kayo makapaniwala sa lahat ng sinasabi ng mga propeta ?
42024026	Hindi ba’t kailangang ang Cristo ay magtiis ng lahat ng ito bago niya makamtan ang kanyang marangal na katayuan ? ”
42024027	At patuloy na ipinaliwanag sa kanila ni Jesus ang lahat ng sinasabi sa Kasulatan tungkol sa kanyang sarili , simula sa mga aklat ni Moises hanggang sa mga sinulat ng mga propeta .
42024028	Malapit na sila sa nayong kanilang pupuntahan at si Jesus ay parang magpapatuloy pa sa paglakad ,
42024029	ngunit siya’y pinigil nila . “ Tumuloy ka muna rito sa amin . Malapit na ang gabi , dumidilim na , ” sabi nila . Kaya’t sumama nga siya sa kanila .
42024030	Nang siya’y kasalo na nila sa pagkain , dumampot siya ng tinapay at nagpasalamat sa Diyos ; pagkatapos , pinagpira-piraso iyon at ibinigay sa kanila .
42024031	Noon nabuksan ang kanilang mga mata at nakilala nila si Jesus , subalit siya’y biglang nawala sa kanilang paningin .
42024032	Nasabi nila sa isa’t isa , “ Kaya pala nag-uumapaw ang ating pakiramdam habang tayo’y kinakausap niya sa daan at ipinapaliwanag ang mga Kasulatan ! ”
42024033	Agad silang tumayo at nagbalik sa Jerusalem . Naratnan nilang nagkakatipon doon ang labing-isa at ang ibang kasamahan nila .
42024034	Sinabi ng mga ito sa dalawa , “ Totoo nga palang muling nabuhay ang Panginoon ! Nagpakita siya kay Simon ! ”
42024035	At isinalaysay naman ng dalawa ang nangyari sa daan at kung paano nila nakilala si Jesus nang paghati-hatiin nito ang tinapay .
42024036	Habang pinag-uusapan nila ito , tumayo si Jesus sa kalagitnaan nila na nagsasabi , “ Sumainyo ang kapayapaan ! ”
42024037	Natigilan sila at natakot sapagkat ang akala nila’y multo ang kaharap nila .
42024038	Kaya’t sinabi ni Jesus , “ Bakit kayo natitigilan ? Bakit kayo nag-aalinlangan ?
42024039	Tingnan ninyo ang aking mga kamay at mga paa . Ako nga ito . Hawakan ninyo ako at pagmasdan . Ang multo ay walang laman at buto , ngunit ako’y mayroon , tulad ng nakikita ninyo . ”
42024040	Habang sinasabi niya ito , ipinapakita niya sa kanila ang kanyang mga kamay at mga paa .
42024041	Parang hindi pa rin sila makapaniwala sa laki ng galak at pagkamangha , kaya’t tinanong sila ni Jesus , “ May pagkain ba kayo riyan ? ”
42024042	Siya’y binigyan nila ng isang hiwa ng isdang inihaw .
42024043	Kinuha niya ito at kinain sa harap nila .
42024044	Pagkatapos ay sinabi niya sa kanila , “ Ito ang tinutukoy ko nang sabihin ko sa inyo noong kasa-kasama pa ninyo ako ; dapat matupad ang lahat ng nasusulat tungkol sa akin sa Kautusan ni Moises at sa aklat ng mga propeta , at sa aklat ng mga Awit . ”
42024045	Binuksan niya ang kanilang pag-iisip upang maunawaan nila ang mga Kasulatan .
42024046	Sinabi niya sa kanila , “ Ganito ang nasusulat : kinakailangang maghirap at mamatay ang Cristo ; at pagkatapos , siya’y muling mabubuhay sa ikatlong araw .
42024047	Sa kanyang pangalan , ang pagsisisi at kapatawaran ng mga kasalanan ay dapat ipangaral sa lahat ng bansa , magmula sa Jerusalem .
42024048	Kayo ang mga saksi sa mga bagay na ito .
42024049	Tandaan ninyo , isusugo ko sa inyo ang ipinangako ng aking Ama , kaya’t huwag kayong aalis sa Jerusalem hangga’t hindi kayo napagkakalooban ng kapangyarihang mula sa langit . ”
42024050	Pagkatapos ng mga ito , sila’y isinama ni Jesus sa labas ng lunsod . Pagdating sa Bethania , itinaas niya ang kanyang mga kamay at sila’y binasbasan .
42024051	Habang iginagawad niya ito , siya nama’y lumalayo paakyat sa langit .
42024052	Siya’y sinamba nila at pagkatapos ay masayang-masaya silang bumalik sa Jerusalem .
42024053	Palagi silang nasa Templo at doo’y nagpupuri sa Diyos .
43001001	Nang pasimula ay naroon na ang Salita ; ang Salita ay kasama ng Diyos , at ang Salita ay Diyos .
43001002	Sa pasimula ay kasama na siya ng Diyos .
43001003	Nilikha ang lahat ng bagay sa pamamagitan niya , at walang anumang nalikha nang hindi sa pamamagitan niya . Ang nilikha
43001004	sa kanya ay may buhay , Ang lahat ng nilikha ay may buhay sa kanya . at ang buhay ay siyang ilaw ng sangkatauhan .
43001005	Nagliliwanag sa kadiliman ang ilaw , at hindi ito nagapi kailanman ng kadiliman .
43001006	At naparito si Juan na isinugo ng Diyos
43001007	upang magpatotoo sa mga tao patungkol sa ilaw at upang ang lahat ay sumampalataya dito .
43001008	Hindi siya ang ilaw subalit naparito siya upang magpatotoo patungkol sa ilaw .
43001009	Ito ang tunay na ilaw : dumarating ito sa sanlibutan upang magbigay liwanag sa lahat ng tao . nagbibigay liwanag ito sa lahat ng taong ipinapanganak sa sanlibutan .
43001010	Dumating ang Salita sa sanlibutan ngunit hindi siya kinilala ng sanlibutang ito na nilikha sa pamamagitan niya .
43001011	Pumunta siya sa kanyang bayan ngunit hindi siya tinanggap ng sarili niyang kababayan .
43001012	Subalit ang lahat ng tumanggap at sumampalataya sa kanya ay binigyan niya ng karapatang maging mga anak ng Diyos .
43001013	Sila nga ay naging mga anak ng Diyos , hindi dahil sa isinilang sila ayon sa kalikasan o sa kagustuhan o sa kagagawan ng tao kundi ang pagiging anak nila ay dahil sa kalooban ng Diyos .
43001014	Ang Salita ay naging tao at nanirahan sa piling namin . Nakita namin ang kaluwalhatiang tunay na kanya bilang kaisa-isang Anak ng Ama . Siya ay puspos ng kagandahang-loob at ng katotohanan .
43001015	Nagpatotoo si Juan tungkol sa kanya . Isinisigaw niya , “ Siya ang tinutukoy ko nang aking sabihin , ‘ Ang darating na kasunod ko’y higit kaysa sa akin , sapagkat siya ay naroon na bago pa man ako ipanganak . ' "
43001016	Dahil siya’y puspos ng pag-ibig , naranasan natin ang masaganang kagandahang-loob ng Diyos .
43001017	Dumating ang Kautusan sa amin sa pamamagitan ni Moises ; ngunit sa pamamagitan naman ni Jesu-Cristo ay dumating ang kagandahang-loob at katotohanan .
43001018	Kailanma’y wala pang taong nakakita sa Diyos , ngunit siya ay ipinakilala ng kaisa-isang Diyos na lubos na minamahal ng Ama .
43001019	Ang mga pinuno ng mga Judio sa Jerusalem ay nagsugo ng ilang paring Judio at Levita upang itanong kay Juan kung sino nga ba siya .
43001020	Hindi nagkaila si Juan ; sa halip ay maliwanag niyang sinabi , “ Hindi ako ang Cristo . ”
43001021	“ Sino ka kung gayon ? ” tanong nila . “ Ikaw ba si Elias ? ” “ Hindi ako si Elias , ” tugon niya . “ Ikaw ba ang Propeta ? ” Sumagot siya , “ Hindi rin . ”
43001022	“ Sino ka kung gayon ? Sabihin mo kung sino ka upang may masabi naman kami sa mga nagsugo sa amin . Ano ang masasabi mo tungkol sa iyong sarili ? ” tanong nilang muli .
43001023	Sumagot si Juan sa pamamagitan ng pangungusap mula sa aklat ni Propeta Isaias , “ Ako ang tinig ng isang taong sumisigaw sa ilang , ‘ Tuwirin ninyo ang daraanan ng Panginoon . ' "
43001024	Ang mga nagtanong ay sugo ng mga Pariseo .
43001025	Muli nilang tinanong si Juan , “ Bakit ka nagbabautismo , gayong hindi naman pala ikaw ang Cristo , o si Elias , o ang Propeta ? ”
43001026	Sumagot si Juan , “ Ako’y nagbabautismo sa tubig , ngunit nasa inyong kalagitnaan ang isang hindi ninyo nakikilala .
43001027	Darating siyang kasunod ko subalit hindi man lamang ako karapat-dapat na magkalag ng sintas ng kanyang sandalyas . ”
43001028	Ang mga ito’y nangyari sa Bethania , sa silangan ng Ilog Jordan na pinagbabautismuhan ni Juan .
43001029	Kinabukasan , nakita ni Juan na si Jesus ay lumalapit sa kanya . Kaya’t sinabi niya , “ Tingnan ninyo , siya ang Kordero ng Diyos na nag-aalis ng kasalanan ng sanlibutan .
43001030	Siya ang tinutukoy ko nang sabihin kong ang dumarating na kasunod ko ay higit sa akin , sapagkat siya’y naroon na bago pa man ako ipanganak .
43001031	Hindi ko rin siya kilala noon subalit ako’y naparitong nagbabautismo sa tubig upang ipakilala siya sa Israel . ”
43001032	Ganito ang patotoo ni Juan : “ Nakita ko ang Espiritu na bumababa na parang isang kalapati na buhat sa langit at nanatili sa kanya .
43001033	Hindi ko nga siya kilala noon . Ngunit ang nagsugo sa akin upang magbautismo sa tubig ang siya ring nagsabi sa akin , ‘ Ang sinumang makikita mong bababaan at pananatilihan ng Espiritu , siya ang magbabautismo ng Espiritu Santo sa inyo . ’
43001034	Ngayon ay nakita ko siya , at pinapatotohanan kong siya ang Anak ng Diyos . ”
43001035	Kinabukasan , naroon muli si Juan kasama ang dalawa sa kanyang mga alagad .
43001036	Nang makita niya si Jesus na nagdaraan ay kanyang sinabi , “ Siya ang Kordero ng Diyos ! ”
43001037	Narinig ng dalawang alagad ang sinabi niya , kaya’t sumunod sila kay Jesus .
43001038	Lumingon si Jesus , at nang makita niyang sumusunod sa kanya ang mga ito , sila’y tinanong niya , “ Ano ang kailangan ninyo ? ” Sumagot sila , “ Saan po kayo nakatira , Rabi ? ” Ang kahulugan ng salitang ito’y Guro .
43001039	“ Halikayo at tingnan ninyo , ” sabi ni Jesus . Sumama sila kay Jesus at nakita nila ang kanyang tinitirhan ; at tumuloy sila roon nang araw na iyon . Noo’y mag-aalas kuwatro na ng hapon .
43001040	Ang isa sa dalawang alagad na nakarinig kay Juan at sumunod kay Jesus ay si Andres na kapatid ni Simon Pedro .
43001041	Unang hinanap ni Andres ang kanyang kapatid na si Simon . Sinabi niya rito , “ Nakita na namin ang Mesiyas ! ” ( Ang kahulugan ng salitang ito’y Cristo ) .
43001042	At isinama ni Andres si Simon kay Jesus . Tiningnan ni Jesus si Simon at sinabi sa kanya , “ Ikaw ay si Simon na anak ni Juan . Ikaw ay tatawaging Cefas ” ( na ang kahulugan ng pangalang ito ay Pedro ) .
43001043	Kinabukasan , minabuti ni Jesus na pumunta sa Galilea . Nakita niya roon si Felipe at sinabi ni Jesus sa kanya , “ Sumunod ka at maglingkod sa akin . ”
43001044	Si Felipe ay taga-Bethsaida , tulad nina Andres at Pedro .
43001045	Nakita ni Felipe si Nathanael at sinabi niya dito , “ Natagpuan na namin ang tinutukoy ni Moises sa kanyang isinulat sa aklat ng Kautusan at gayundin ng mga propeta . Siya’y si Jesus na taga-Nazaret , na anak ni Jose . ”
43001046	“ May mabuti bang maaaring magmula sa Nazaret ? ” tanong ni Nathanael . Sumagot si Felipe , “ Halika’t tingnan mo . ”
43001047	Nang malapit na si Nathanael ay sinabi ni Jesus , “ Masdan ninyo ang isang tunay na Israelita . Wala siyang anumang pagkukunwari . ”
43001048	Tinanong siya ni Nathanael , “ Paano ninyo ako nakilala ? ” Sumagot si Jesus , “ Bago ka pa tawagin ni Felipe , nakita na kita nang ikaw ay nasa ilalim ng puno ng igos . ”
43001049	Sumagot si Nathanael , “ Guro , kayo nga po ang Anak ng Diyos ! Kayo ang Hari ng Israel ! ”
43001050	Sinabi ni Jesus , “ Sumampalataya ka ba dahil sa sinabi ko sa iyong nakita kita sa ilalim ng puno ng igos ? Higit pa riyan ang masasaksihan mo . ”
43001051	At sinabi niya sa kanya , “ Pakatandaan mo : makikita ninyong bukás ang langit , at ang mga anghel ng Diyos ay manhik-manaog sa kinaroroonan ng Anak ng Tao ! ”
43002001	Pagkalipas ng dalawang araw , may kasalan sa Cana sa Galilea , at naroon ang ina ni Jesus .
43002002	Si Jesus at ang kanyang mga alagad ay inanyayahan din sa kasalan .
43002003	Kinapos ng handang alak , kaya’t sinabi ng ina ni Jesus sa kanya , “ Anak , naubusan sila ng alak . ”
43002004	Sinabi ni Jesus , “ Huwag po ninyo akong pangunahan , Ginang . Hindi pa po ito ang tamang panahon . ”
43002005	Sinabi ng kanyang ina sa mga naglilingkod , “ Gawin ninyo ang anumang sabihin niya sa inyo . ”
43002006	May anim na banga doon , ang bawat isa’y naglalaman ng pitumpu’t lima hanggang 115 litro . Ang mga ito ay nakalaan para sa paghuhugas ayon sa tuntuning panrelihiyon ng mga Judio .
43002007	Sinabi ni Jesus sa mga tumutulong doon , “ Punuin ninyo ng tubig ang mga banga . ” At pinuno nga nila ang mga banga .
43002008	Pagkatapos , sinabi niya , “ Kumuha kayo ng kaunti at dalhin ninyo sa namamahala ng handaan . ” Dinalhan nga nila ang namamahala ng handaan , at
43002009	tinikman nito ang tubig na naging alak . Hindi niya alam kung saan nanggaling iyon , subalit alam ng mga sumalok ng tubig . Kaya’t tinawag niya ang lalaking ikinasal
43002010	at sinabi , “ Ang masarap na alak ay unang inihahain ; kapag marami nang nainom ang mga tao , saka inihahain ang mababang uri . Ngunit sa huli ninyo inilabas ang masarap na alak ! ”
43002011	Ang nangyaring ito sa Cana sa Galilea ang unang himalang ginawa ni Jesus . Sa pamamagitan nito’y inihayag niya ang kanyang kapangyarihan at nanalig sa kanya ang mga alagad .
43002012	Pagkatapos nito , pumunta si Jesus sa Capernaum , kasama ang kanyang ina , mga kapatid , at mga alagad . Sila’y nanatili roon nang ilang araw .
43002013	Malapit na ang Paskwa ng mga Judio kaya’t pumunta si Jesus sa Jerusalem .
43002014	Nakita niya sa Templo ang mga nagtitinda ng mga baka , tupa at kalapati , at ang mga namamalit ng salapi .
43002015	Kumuha siya ng lubid at ginawa iyong panghagupit , at ipinagtabuyan niyang palabas ang mga nagtitinda , pati na ang mga baka at tupa . Isinabog niya ang salapi ng mga namamalit ng pera at ipinagtataob ang kanilang mga mesa .
43002016	Pinagsabihan niya ang mga nagtitinda ng kalapati , “ Alisin ninyo rito ang mga iyan ! Huwag ninyong gawing palengke ang bahay ng aking Ama ! ”
43002017	Naalala ng kanyang mga alagad ang sinasabi sa kasulatan , “ Ang malasakit ko sa iyong tahanan , matinding-matindi sa aking kalooban . ”
43002018	Dahil dito’y tinanong siya ng mga pinuno ng Judio , “ Anong himala ang maipapakita mo upang patunayang may karapatan kang gawin ito ? ”
43002019	Sumagot si Jesus , “ Gibain ninyo ang Templong ito , at sa loob ng tatlong araw ay muli ko itong itatayo . ”
43002020	Sinabi ng mga pinuno ng Judio , “ Apatnapu’t anim na taong ginawa ang Templong ito , at itatayo mo sa loob lamang ng tatlong araw ? ”
43002021	Ngunit ang templong tinutukoy ni Jesus ay ang kanyang katawan .
43002022	Kaya’t nang siya’y muling mabuhay , naalala ng kanyang mga alagad na sinabi niya ito , at lalo silang naniwala sa kasulatan at sa mga itinuro ni Jesus .
43002023	Nang Pista ng Paskwa ay nasa Jerusalem si Jesus . Marami ang sumampalataya sa kanya nang makita nila ang mga himalang ginagawa niya .
43002024	Subalit hindi nagtiwala sa kanila si Jesus , sapagkat alam niya ang kanilang mga iniisip .
43002025	Hindi na kailangang may magsabi pa sa kanya tungkol sa kaninuman , sapagkat nalalaman niya ang kalooban ng lahat ng tao .
43003001	May isang iginagalang na pinuno ng mga Judio . Siya ay si Nicodemo . Kabilang din siya sa grupo ng mga Pariseo .
43003002	Isang gabi , pumunta siya kay Jesus at sinabi , “ Guro , nalalaman po naming kayo’y isang tagapagturong mula sa Diyos , sapagkat walang makakagawa ng mga himalang ginagawa ninyo kung wala sa inyo ang Diyos . ”
43003003	Sumagot si Jesus , “ Pakatandaan mo : malibang ipanganak na muli mula sa itaas . ang isang tao , hindi niya makikita ang paghahari ng Diyos . ”
43003004	“ Paanong maipapanganak pang muli ang isang taong matanda na ? Makakapasok pa ba siya sa sinapupunan ng kanyang ina para muling isilang ? ” tanong ni Nicodemo .
43003005	Sagot naman ni Jesus , “ Pakatandaan mo : malibang ang isang tao ay ipanganak sa pamamagitan ng tubig at ng Espiritu , hindi ito makakapasok sa kaharian ng Diyos .
43003006	Ang taong ipinanganak ayon sa laman ay laman , at ang ipinanganak ayon sa Espiritu ay espiritu .
43003007	Huwag kang magtaka sa sinabi ko sa iyo , ‘ kayong lahat ay kailangang ipanganak na muli . ’
43003008	Umiihip ang hangin kung saan nito nais at naririnig mo ang ugong nito , ngunit hindi mo alam kung saan ito nanggagaling at kung saan pupunta . Ganoon din ang bawat ipinanganak ayon sa Espiritu . ”
43003009	“ Puwede po bang mangyari iyon ? ” tanong ni Nicodemo .
43003010	Sumagot si Jesus , “ Guro ka pa naman sa Israel , hindi mo nauunawaan ang mga bagay na ito ?
43003011	Pakatandaan mo : ang sinasabi namin ay nalalaman namin , at ang pinapatotohanan namin ay nasaksihan namin , subalit hindi ninyo tinatanggap ang aming patotoo .
43003012	Kung hindi ninyo pinaniniwalaan ang mga sinasabi ko tungkol sa mga bagay dito sa mundo , paano pa ninyo mapapaniwalaan ang sasabihin ko tungkol sa mga bagay doon sa langit ?
43003013	Wala pang sinumang umakyat sa langit kundi ang bumabâ mula sa langit , ang Anak ng Tao . ”
43003014	At kung paanong itinaas ni Moises ang tansong ahas doon sa ilang , gayundin naman , kailangang itaas ang Anak ng Tao ,
43003015	upang ang sinumang sumampalataya sa kanya ay magkaroon ng buhay na walang hanggan .
43003016	Sapagkat gayon na lamang ang pag-ibig ng Diyos sa sangkatauhan , kaya’t ibinigay niya ang kanyang kaisa-isang Anak , upang ang sinumang sumampalataya sa kanya ay hindi mapahamak , kundi magkaroon ng buhay na walang hanggan .
43003017	Isinugo ng Diyos ang kanyang Anak , hindi upang hatulang maparusahan ang mga tao , kundi upang iligtas ang mga ito sa pamamagitan niya .
43003018	Hindi hinahatulang maparusahan ang sumasampalataya sa Anak . Ngunit hinatulan na ang hindi sumasampalataya , sapagkat hindi siya sumampalataya sa kaisa-isang Anak ng Diyos .
43003019	Ganito ang paghatol ng Diyos : naparito sa sanlibutan ang ilaw , ngunit inibig pa ng mga tao ang dilim kaysa liwanag , sapagkat ang kanilang mga gawain ay masasama .
43003020	Kinasusuklaman ng mga gumagawa ng masama ang ilaw , ni hindi lumalapit dito upang hindi mahayag ang kanilang mga gawa .
43003021	Ngunit ang namumuhay ayon sa katotohanan ay lumalapit sa ilaw , upang maihayag na ang mga ginagawa niya ay pagsunod sa Diyos .
43003022	Pagkatapos nito , si Jesus at ang kanyang mga alagad ay nagpunta sa lupain ng Judea . Nanatili sila roon nang kaunting panahon , at nagbabautismo ng mga tao .
43003023	Samantala , si Juan ay nagbabautismo naman sa Enon , malapit sa Salim , sapagkat maraming tubig doon . Pumupunta sa kanya ang mga tao at nagpapabautismo .
43003024	Hindi pa noon nabibilanggo si Juan .
43003025	Minsan , nagkaroon ng pagtatalo ang mga alagad ni Juan at ang isang Judio tungkol sa rituwal ng paglilinis .
43003026	Kaya’t pumunta sila kay Juan at sinabi sa kanya , “ Guro , naaalala pa po ba ninyo ang lalaking kasama ninyo sa ibayo ng Jordan , na inyong pinatotohanan ? Siya po ay nagbabautismo rin at nagpupuntahan sa kanya ang lahat ! ”
43003027	Sumagot si Juan , “ Walang sinumang tatanggap ng anuman malibang ito’y ipagkaloob sa kanya ng Diyos .
43003028	Kayo mismo ang makakapagpatunay na sinabi kong hindi ako ang Cristo ; isa lamang akong sugo na mauuna sa kanya .
43003029	Sa isang kasalan , ang babaing ikakasal ay para lamang sa lalaking ikakasal . Ang abay na naghihintay sa pagdating ng lalaking ikakasal ay lubos na nagagalak kapag narinig niya ang tinig nito . Gayundin naman , lubos na ang aking kagalakan ngayon .
43003030	Kinakailangang siya ang maging dakila at ako nama’y maging mababa . ”
43003031	Ang mula sa itaas ay dakila sa lahat ; ang mula sa lupa ay taga-lupa at nagsasalita tungkol sa mga bagay sa lupa . Ang mula sa langit ay dakila sa lahat .
43003032	Pinapatotohanan niya ang kanyang nakita at narinig ngunit walang naniniwala sa kanyang patotoo .
43003033	Ang naniniwala sa kanyang patotoo ay nagpapatunay na ang sinabi ng Diyos ay totoo .
43003034	Ang isinugo ng Diyos ay nagpapahayag ng mga salita ng Diyos , sapagkat lubusang ipinagkakaloob ng Diyos ang kanyang Espiritu .
43003035	Iniibig ng Ama ang Anak , at ibinigay niya rito ang pamamahala sa lahat ng bagay .
43003036	Ang sumasampalataya sa Anak ay may buhay na walang hanggan . Ngunit ang hindi sumusunod sa Anak ay hindi magkakaroon ng buhay . Sa halip , mananatili sa kanya ang poot ng Diyos .
43004001	Nabalitaan ng mga Pariseo na si Jesus ang Panginoon . ay mas maraming nahihikayat na maging alagad at nababautismuhan kaysa kay Juan .
43004002	Ngunit ang totoo’y hindi si Jesus mismo ang nagbabautismo , kundi ang kanyang mga alagad .
43004003	Nang ito’y malaman ni Jesus , siya’y umalis sa Judea at bumalik sa Galilea
43004004	ngunit kailangang sa Samaria siya dumaan .
43004005	Dumating siya sa isang bayan na tinatawag na Sicar . Malapit ito sa bukid na ibinigay ni Jacob sa kanyang anak na si Jose .
43004006	Dito matatagpuan ang balon ni Jacob . Dahil siya’y napagod sa paglalakbay , umupo si Jesus sa tabi ng balon . Halos katanghalian na noon .
43004007	May isang Samaritanang dumating upang umigib , at sinabi ni Jesus sa kanya , “ Maaari mo ba akong bigyan ng maiinom ? ”
43004008	Wala noon ang kanyang mga alagad dahil sila’y bumibili ng pagkain sa bayan .
43004009	Sinabi sa kanya ng babae , “ Ikaw ay Judio at Samaritana naman ako ! Bakit ka humihingi sa akin ng inumin ? ” Sinabi niya iyon sapagkat hindi nakikihalubilo ang mga Judio sa mga Samaritano . hindi gumagamit ang mga Judio ng pinggan o tasa ng mga Samaritano .
43004010	Sumagot si Jesus , “ Kung alam mo lamang ang kaloob ng Diyos , at kung sino itong humihingi sa iyo ng inumin , ikaw ang hihingi sa kanya at bibigyan ka naman niya ng tubig na nagbibigay-buhay . ”
43004011	Nagsalita ang babae , “ Ginoo , malalim ang balong ito at wala ka namang panalok . Saan ka kukuha ng tubig na nagbibigay-buhay ?
43004012	Ang balong ito ay pamana pa sa amin ng aming ninunong si Jacob . Dito siya uminom , gayundin ang kanyang mga anak at mga hayop . Higit ka pa ba sa kanya ? ”
43004013	Sumagot si Jesus , “ Ang bawat uminom ng tubig na ito’y muling mauuhaw ,
43004014	ngunit ang sinumang uminom ng tubig na ibibigay ko sa kanya ay hindi na muling mauuhaw kailanman . Ang tubig na ibibigay ko ay magiging batis sa loob niya , at patuloy na bubukal at magbibigay sa kanya ng buhay na walang hanggan . ”
43004015	Sinabi ng babae , “ Ginoo , bigyan po ninyo ako ng tubig na ito upang hindi na ako mauhaw , ni pumarito pa upang sumalok muli . ”
43004016	“ Umuwi ka at isama mo rito ang iyong asawa , ” wika ni Jesus .
43004017	“ Wala akong asawa , ” sagot ng babae . Sinabi ni Jesus , “ Tama ang sinabi mong wala kang asawa
43004018	sapagkat lima na ang iyong naging asawa , at ang kinakasama mo ngayon ay hindi mo asawa . Totoo nga ang sinabi mo . ”
43004019	Sinabi ng babae , “ Ginoo , isa kang propeta , hindi nga ba ?
43004020	Dito sa bundok na ito sumamba sa Diyos ang aming mga ninuno , ngunit sinasabi ninyong mga Judio na sa Jerusalem lamang dapat sambahin ang Diyos . ”
43004021	Sinabi naman ni Jesus , “ Maniwala ka sa akin , darating na ang panahon na sasambahin ninyo ang Ama hindi na sa bundok na ito o sa Jerusalem .
43004022	Hindi ninyo kilala ang inyong sinasamba , ngunit kilala namin ang aming sinasamba , sapagkat ang kaligtasan ay nagmumula sa mga Judio .
43004023	Subalit dumarating na ang panahon at ngayon na nga , na ang mga tunay na sumasamba sa Ama ay sasamba sa kanya sa espiritu at sa katotohanan . Sapagkat ganyan ang uri ng pagsambang kinalulugdan ng Ama .
43004024	Ang Diyos ay Espiritu kaya dapat siyang sambahin sa espiritu at sa katotohanan . ”
43004025	Sinabi ng babae , “ Nalalaman ko pong darating ang Mesiyas , ang tinatawag na Cristo . Pagdating niya , siya ang magpapahayag sa amin ng lahat ng bagay . ”
43004026	“ Ako na kausap mo ngayon ang iyong tinutukoy , ” sabi ni Jesus .
43004027	Dumating ang kanyang mga alagad nang sandaling iyon , at nabigla sila nang makita nilang nakikipag-usap si Jesus sa isang Samaritana . Ngunit isa man sa kanila’y walang nagtanong sa babae , “ Ano ang kailangan ninyo ? ” Wala ring nagtanong kay Jesus , “ Bakit ninyo siya kinakausap ? ”
43004028	Iniwanan ng babae ang kanyang banga , bumalik sa bayan at sinabi sa mga tagaroon ,
43004029	“ Halikayo ! Tingnan ninyo ang taong nagsabi sa akin ng lahat ng ginawa ko . Siya na kaya ang Cristo ? ”
43004030	Kaya’t lumabas ng bayan ang mga tao at nagpunta kay Jesus .
43004031	Samantala , makailang ulit na sinabi ng mga alagad kay Jesus , “ Guro , kumain na kayo . ”
43004032	Ngunit sumagot siya , “ Ako’y may pagkaing hindi ninyo nalalaman . ”
43004033	Kaya’t nagtanung-tanungan ang mga alagad , “ May nagdala kaya sa kanya ng pagkain ? ”
43004034	Sinabi sa kanila ni Jesus , “ Ang pagkain ko’y ang tuparin ang kalooban ng nagsugo sa akin at tapusin ang ipinapagawa niya sa akin .
43004035	“ Hindi ba sinasabi ninyo , ‘ Apat na buwan pa at anihan na ’ ? Sinasabi ko naman sa inyo , masdan ninyo ang mga bukid , hinog na ang trigo at handa nang anihin .
43004036	Ang umaani ay tumatanggap ng kabayaran at nagtitipon ng bunga para sa buhay na walang hanggan . Kaya’t kapwa nagagalak ang nagtatanim at ang umaani .
43004037	Totoo ang kasabihang , ‘ Iba ang nagtatanim at iba naman ang umaani . ’
43004038	Isinugo ko kayo upang anihin ang hindi ninyo itinanim . Iba ang naghirap dito at kayo naman ang umani ng kanilang pinaghirapan . ”
43004039	Maraming Samaritano sa bayang iyon ang nanalig kay Jesus dahil sa patotoo ng babae , “ Sinabi niya sa akin ang lahat ng aking ginawa . ”
43004040	Kaya’t pumunta sila kay Jesus at nakiusap na tumigil muna siya roon , at tumigil nga siya roon sa loob ng dalawang araw .
43004041	At marami pang sumampalataya nang mapakinggan siya .
43004042	Pagkatapos , sinabi nila sa babae , “ Naniniwala kami ngayon , hindi na dahil sa sinabi mo kundi dahil sa narinig namin siya . Alam na naming siya nga ang Tagapagligtas ng sangkatauhan . ”
43004043	Pagkaraan ng dalawang araw , bumalik si Jesus sa Galilea .
43004044	( Si Jesus na rin ang nagsabi na ang isang propeta’y hindi iginagalang sa sarili nitong bayan . )
43004045	Pagdating niya sa Galilea ay mabuti ang pagtanggap sa kanya ng mga tagaroon , sapagkat nasa Jerusalem din sila noong Pista ng Paskwa at nakita nila ang lahat ng kanyang ginawa roon .
43004046	Nagpunta muli si Jesus sa Cana , Galilea . Dito niya ginawang alak ang tubig . Sa bayan naman ng Capernaum ay may isang pinuno ng pamahalaan . Ang anak niyang lalaki ay may sakit
43004047	at naghihingalo na . Nang mabalitaan niyang bumalik si Jesus sa Galilea mula sa Judea , pinuntahan niya ito at pinakiusapang pumunta sa Capernaum upang pagalingin ang kanyang anak .
43004048	Sinabi sa kanya ni Jesus , “ Hangga’t hindi kayo nakakakita ng mga himala at mga kababalaghan , kailanman ay hindi kayo sasampalataya . ”
43004049	Ngunit sinabi ng pinuno , “ Tayo na po , Panginoon , bago mamatay ang aking anak . ”
43004050	Sumagot si Jesus , “ Umuwi na kayo , gagaling ang inyong anak . ” Naniwala ang lalaki sa sinabi ni Jesus , at umuwi na nga siya .
43004051	Sa daan pa lamang ay sinalubong na siya ng kanyang mga alipin at sinabing gumaling na ang kanyang anak .
43004052	Tinanong niya ang mga iyon , “ Anong oras nang bumuti ang kalagayan niya ? ” “ Ala-una po kahapon nang siya’y mawalan ng lagnat , ” tugon nila .
43004053	Naalala ng ama na noong oras na iyon sinabi sa kanya ni Jesus , “ Gagaling ang inyong anak . ” Kaya’t siya at ang kanyang buong sambahayan ay sumampalataya kay Jesus .
43004054	Ito ang pangalawang himalang ginawa ni Jesus sa Galilea pagkagaling mula sa Judea .
43005001	Pagkaraan nito’y pumunta si Jesus sa Jerusalem upang dumalo sa isang pista ng mga Judio .
43005002	Sa lunsod na ito na malapit sa Pintuan ng mga Tupa ay may malaking deposito ng tubig na may limang portiko . Kung tawagin ito sa wikang Hebreo ay Bethzata . Bethsaida , Bethesda .
43005003	Nasa paligid nito ang maraming maysakit , mga bulag , mga pilay , at mga paralitiko .
43005005	May isang lalaki doon na tatlumpu’t walong taon nang may sakit .
43005006	Nakita siya ni Jesus at alam niyang matagal nang may sakit ang lalaki kaya’t tinanong niya ito , “ Gusto mo bang gumaling ? ”
43005007	Sumagot ang maysakit , “ Ginoo , wala pong maglusong sa akin kapag gumalaw na ang tubig ; papunta pa lamang ako , may nauuna na sa akin . ”
43005008	Sinabi sa kanya ni Jesus , “ Tumayo ka , buhatin mo ang iyong higaan at lumakad ka . ”
43005009	Noon di’y gumaling ang lalaki , binuhat ang kanyang higaan , at lumakad . Noo’y Araw ng Pamamahinga
43005010	kaya’t sinabi ng mga pinuno ng mga Judio sa lalaking pinagaling , “ Araw ng Pamamahinga ngayon ! Labag sa Kautusan na dalhin mo ang iyong higaan . ”
43005011	Ngunit sumagot siya , “ Ang nagpagaling po sa akin ang nagsabing buhatin ko ang aking higaan at lumakad ako . ”
43005012	At siya’y tinanong nila , “ Sino ang nagsabi sa iyong buhatin mo ang iyong higaan at lumakad ka ? ”
43005013	Ngunit hindi alam ng lalaki kung sino ang nagpagaling sa kanya , sapagkat nawala na si Jesus sa karamihan ng tao .
43005014	Pagkatapos nito , nakita ni Jesus sa loob ng Templo ang lalaki at sinabihan itong , “ Magaling ka na ngayon ! Huwag ka nang gumawa ng kasalanan at baka masahol pa riyan ang mangyari sa iyo . ”
43005015	Umalis ang lalaki at sinabi sa mga Judio na si Jesus ang nagpagaling sa kanya .
43005016	Dahil dito , si Jesus ay sinimulang usigin ng mga pinuno ng mga Judio , sapagkat nagpagaling siya sa Araw ng Pamamahinga .
43005017	Ngunit sinabi sa kanila ni Jesus , “ Ang aking Ama ay patuloy na gumagawa hanggang ngayon , at gayundin ako . ”
43005018	Lalo namang pinagsikapan ng mga pinuno ng mga Judio na ipapatay siya , sapagkat hindi lamang niya nilabag ang batas tungkol sa Araw ng Pamamahinga , sinasabi pa niyang ang Diyos ang kanyang Ama , at sa gayon ay ipinapantay ang kanyang sarili sa Diyos .
43005019	Kaya’t sinabi sa kanila ni Jesus , “ Pakatandaan ninyo na walang magagawa ang Anak sa kanyang sarili lamang ; ang nakikita niyang ginagawa ng Ama ang siya lamang niyang ginagawa . Ang ginagawa ng Ama ay siya ring ginagawa ng Anak ,
43005020	sapagkat minamahal ng Ama ang Anak at ipinapakita sa Anak ang lahat ng ginagawa niya at higit pa sa mga ito ang mga gawang ipapakita sa kanya ng Ama upang kayo’y humanga .
43005021	Kung paanong binubuhay ng Ama ang mga patay , gayundin naman , binubuhay ng Anak ang sinumang nais niyang buhayin .
43005022	Hindi humahatol kaninuman ang Ama , sa halip ay ibinigay na niya sa Anak ang buong kapangyarihang humatol
43005023	upang maparangalan ng lahat ang Anak , tulad ng kanilang pagpaparangal sa Ama . Ang hindi nagpaparangal sa Anak ay hindi nagpaparangal sa Ama na nagsugo sa Anak .
43005024	“ Pakatandaan ninyo : ang nakikinig sa aking salita at sumasampalataya sa nagsugo sa akin ay may buhay na walang hanggan . Hindi na siya hahatulan , sa halip ay inilipat na siya sa buhay mula sa kamatayan .
43005025	Pakatandaan ninyo na darating ang panahon , at ngayon na nga , na maririnig ng mga patay ang tinig ng Anak ng Diyos at ang sinumang makinig sa kanya ay mabubuhay .
43005026	Kung paanong ang Ama mismo ang pinagmumulan ng buhay , gayon din naman ang Anak na binigyan niya ng ganoong karapatan .
43005027	Binigyan din niya ang Anak ng kapangyarihang humatol , sapagkat siya ang Anak ng Tao .
43005028	Huwag ninyo itong pagtakhan , sapagkat darating ang oras na maririnig ng mga patay ang kanyang tinig .
43005029	Sila’y muling mabubuhay ; lahat ng gumawa ng kabutihan ay magkakaroon ng buhay na walang hanggan , at lahat ng gumawa ng kasamaan ay paparusahan . ”
43005030	“ Hindi ako gumagawa dahil sa sarili ko lamang . Humahatol ako ayon sa sinasabi sa akin ng Ama , kaya’t matuwid ang hatol ko . Hindi ang sarili kong kalooban ang aking sinusunod kundi ang kalooban ng nagsugo sa akin .
43005031	“ Kung ako lamang ang nagpapatotoo tungkol sa aking sarili , ang patotoo ko ay walang katotohanan .
43005032	Ngunit may ibang nagpapatotoo tungkol sa akin , at totoo ang kanyang sinasabi .
43005033	Nagpasugo kayo kay Juan at nagpatotoo siya tungkol sa katotohanan .
43005034	Hindi galing sa tao ang aking patotoo ; sinasabi ko ito upang kayo ay maligtas .
43005035	Si Juan ay parang maningas na ilaw na nagliliwanag noon , at kayo’y sandaling nasiyahan sa kanyang liwanag .
43005036	Ngunit may patotoo tungkol sa akin na higit pa sa patotoo ni Juan , ang mga gawaing ipinapagawa sa akin ng Ama ang siya ko namang ginaganap ; iyan ang nagpapatotoo na ako’y isinugo ng Ama .
43005037	At ang Ama na nagsugo sa akin ay nagpapatotoo rin tungkol sa akin . Kailanma’y hindi ninyo narinig ang kanyang tinig ni nakita man ang kanyang anyo .
43005038	Hindi nanatili sa inyong mga puso ang kanyang salita sapagkat hindi kayo sumasampalataya sa isinugo niya .
43005039	Sinasaliksik ninyo ang mga Kasulatan sa paniwalang doon ninyo matatagpuan ang buhay na walang hanggan . Ang mga Kasulatang iyan ang nagpapatotoo tungkol sa akin !
43005040	Ngunit ayaw naman ninyong lumapit sa akin upang kayo’y magkaroon ng buhay .
43005041	“ Hindi ako naghahangad ng parangal ng tao .
43005042	Subalit kilala ko kayo ; alam kong wala sa inyo ang pag-ibig ng Diyos .
43005043	Naparito ako sa pangalan ng aking Ama , subalit ayaw ninyo akong tanggapin . Kung may ibang pumarito sa kanyang sariling pangalan , ito’y inyong tatanggapin .
43005044	Ang hinahangad ninyo’y ang papuri ng isa’t isa at hindi ang papuri na nanggagaling sa iisang Diyos ; paano kayo maniniwala sa akin ?
43005045	Huwag ninyong isipin na ako ang magsasakdal laban sa inyo sa harapan ng Ama . Si Moises , na inaasahan ninyo , ang siyang maghaharap ng paratang laban sa inyo .
43005046	Kung talagang pinaniniwalaan ninyo si Moises , maniniwala din kayo sa akin , sapagkat tungkol sa akin ang sinulat niya .
43005047	Dahil hindi ninyo pinapaniwalaan ang mga isinulat niya , hindi rin ninyo pinaniniwalaan ang mga sinasabi ko . ”
43006001	Pagkatapos nito , tumawid si Jesus sa ibayo ng Lawa ng Galilea , na tinatawag ding Lawa ng Tiberias .
43006002	Sinundan siya ng napakaraming tao sapagkat nakita nila ang pagpapagaling niya sa mga maysakit .
43006003	Umakyat si Jesus sa bundok kasama ang kanyang mga alagad at naupo roon .
43006004	Noon ay malapit na ang Paskwa ng mga Judio .
43006005	Tumanaw si Jesus at nang makita niyang dumarating ang napakaraming tao , tinanong niya si Felipe , “ Saan kaya tayo makakabili ng tinapay upang makakain ang mga taong ito ? ”
43006006	Sinabi niya iyon upang subukin si Felipe , sapagkat alam na niya ang kanyang gagawin .
43006007	Sumagot naman si Felipe , “ Kahit na po halagang dalawandaang salaping pilak ng tinapay ay di sasapat para makakain sila nang tigkakaunti . ”
43006008	Sinabi ni Andres na isa sa kanyang mga alagad at kapatid ni Simon Pedro ,
43006009	“ Mayroon po ritong isang batang lalaki na may dalang limang tinapay at dalawang isda . Subalit sasapat kaya ang mga ito ? ”
43006010	“ Paupuin ninyo ang mga tao , ” sabi ni Jesus . Madamo sa lugar na iyon . Umupo nga ang lahat , humigit-kumulang sa limanlibo ang mga lalaki .
43006011	Kinuha ni Jesus ang tinapay at matapos magpasalamat sa Diyos ay ipinamahagi iyon sa mga tao . Gayundin ang ginawa niya sa isda . Nakakain ang lahat at nabusog .
43006012	Nang makakain na ang mga tao , sinabi ni Jesus sa mga alagad , “ Ipunin ninyo ang lumabis nang di masayang . ”
43006013	Ganoon nga ang ginawa nila , at nakapuno sila ng labindalawang kaing .
43006014	Nang makita ng mga tao ang himalang ginawa ni Jesus , sinabi nila , “ Tunay na ito ang Propetang paparito sa sanlibutan ! ”
43006015	Nahalata ni Jesus na lalapit ang mga tao at pipilitin siyang gawing hari , kaya’t umalis siyang muli at mag-isang umakyat sa bundok .
43006016	Nang magtatakipsilim na , ang mga alagad ay pumunta sa tabi ng lawa .
43006017	Sumakay sila sa bangka at naglayag papuntang Capernaum . Madilim na’y wala pa si Jesus .
43006018	Biglang lumakas ang hangin at lumaki ang alon .
43006019	Nang makasagwan na sila nang may lima o anim na kilometro , nakita nila si Jesus na lumalakad sa ibabaw ng tubig papalapit sa bangka , at sila’y natakot .
43006020	Ngunit sinabi ni Jesus sa kanila , “ Huwag na kayong matakot . Ako si Jesus ! ”
43006021	Tuwang-tuwa nilang pinasakay si Jesus ; at kaagad na nakarating ang bangka sa kanilang pupuntahan .
43006022	Alam ng mga taong naiwan sa dalampasigan na iisa lamang ang bangkang naroon . Alam rin nilang si Jesus ay hindi kasama ng mga alagad nang ang mga ito’y sumakay sa bangka dahil ang mga ito lamang ang umalis . Kinabukasan ,
43006023	dumating naman ang ilang bangkang galing sa Tiberias at dumaong sa lugar na malapit sa kinainan nila ng tinapay matapos magpasalamat ang Panginoon .
43006024	Kaya’t nang makita nilang wala na roon si Jesus , ni ang kanyang mga alagad , sila’y sumakay sa mga bangka at pumunta sa Capernaum upang hanapin si Jesus .
43006025	Nang makita nila si Jesus sa ibayo ng lawa , siya’y tinanong nila , “ Guro , kailan pa kayo rito ? ”
43006026	Sumagot si Jesus , “ Pakatandaan ninyo : hinahanap ninyo ako , hindi dahil sa mga himalang nakita ninyo , kundi dahil nakakain kayo ng tinapay at nabusog .
43006027	Huwag ang pagkaing nasisira ang inyong pagsikapang kamtan , kundi ang pagkaing hindi nasisira at nagbibigay ng buhay na walang hanggan . Iyan ang ibibigay sa inyo ng Anak ng Tao , sapagkat siya ang binigyan ng Diyos Ama ng ganitong karapatan . ”
43006028	Kaya’t siya’y tinanong nila , “ Ano po ang dapat naming gawin upang aming matupad ang ipinapagawa ng Diyos ? ”
43006029	“ Ito ang ipinapagawa sa inyo ng Diyos , sumampalataya kayo sa sinugo niya , ” tugon ni Jesus .
43006030	“ Ano pong himala ang maipapakita ninyo upang sumampalataya kami sa inyo ? Ano po ang inyong gagawin ?
43006031	Ang aming mga ninuno ay kumain ng manna sa ilang ; ayon sa nasusulat , ‘ Sila’y binigyan ni Moises ng tinapay na galing sa langit , ' " sabi nila .
43006032	Sumagot si Jesus , “ Pakatandaan ninyo : hindi si Moises ang nagbigay sa inyo ng tinapay na galing sa langit . Ang aking Ama ang nagbibigay sa inyo ng tinapay na galing sa langit .
43006033	Dahil ang tinapay na galing sa Diyos ang bumabâ mula sa langit at nagbibigay-buhay sa sangkatauhan . ”
43006034	Sumagot sila , “ Ginoo , bigyan po ninyo kaming lagi ng tinapay na ito . ”
43006035	Sinabi ni Jesus , “ Ako ang tinapay na nagbibigay-buhay . Ang lumalapit sa akin ay hindi na magugutom kailanman , at ang sumasampalataya sa akin ay hindi na mauuhaw kailanman .
43006036	Ngunit sinabi ko na sa inyo , nakita na ninyo ako , ngunit hindi pa rin kayo sumampalataya sa akin .
43006037	Lalapit sa akin ang lahat ng ibinibigay sa akin ng Ama , at hinding-hindi ko itataboy kailanman ang sinumang lumalapit sa akin .
43006038	Ako’y bumabâ mula sa langit , hindi upang gawin ang sarili kong kalooban , kundi ang kalooban niya na nagsugo sa akin .
43006039	At ito ang kanyang kalooban : ang huwag kong hayaang mapahamak ang kahit sinuman sa mga ibinigay niya sa akin , kundi ang buhayin ko siyang muli sa huling araw .
43006040	Sapagkat ito ang kalooban ng aking Ama : ang lahat ng kumilala at sumampalataya sa Anak ay magkaroon ng buhay na walang hanggan . At sila’y muli kong bubuhayin sa huling araw . ”
43006041	Nagbulung-bulungan ang mga Judio dahil sa sinabi niyang , “ Ako ang tinapay na bumabâ mula sa langit . ”
43006042	Sinabi nila , “ Hindi ba ito si Jesus na anak ni Jose ? Kilala natin ang kanyang ama’t ina . Paano niya masasabi ngayong , ‘ Bumabâ ako mula sa langit ’ ? ”
43006043	Kaya’t sinabi ni Jesus , “ Tigilan ninyo ang inyong bulung-bulungan .
43006044	Walang makakalapit sa akin malibang akayin siya sa akin ng Ama na nagsugo sa akin . At ang lalapit sa akin ay muli kong bubuhayin sa huling araw .
43006045	Nasusulat sa aklat ng mga propeta , ‘ At silang lahat ay tuturuan ng Diyos . ’ Ang bawat nakikinig sa Ama at natututo sa kanya ay lalapit sa akin .
43006046	Hindi ito nangangahulugang may nakakita na sa Ama ; ang nagmula sa Diyos ang tanging nakakita sa Ama .
43006047	Pakatandaan ninyo : ang sumasampalataya sa akin ay may buhay na walang hanggan .
43006048	Ako nga ang tinapay na nagbibigay-buhay .
43006049	Kumain ng manna ang inyong mga ninuno nang sila’y nasa ilang , ngunit sila’y namatay .
43006050	Narito ang tinapay na bumabâ mula sa langit upang ang sinumang kumain nito ay hindi na mamatay .
43006051	Ako nga ang tinapay na nagbibigay-buhay na bumabâ mula sa langit . Mabubuhay magpakailanman ang sinumang kumain ng tinapay na ito . At ang tinapay ay ang aking katawan na ibibigay ko upang mabuhay ang sangkatauhan . ”
43006052	Dahil dito’y nagkaroon ng mainitang pagtatalu-talo ang mga Judio , “ Paanong maibibigay sa atin ng taong ito ang kanyang laman upang makain natin ? ”
43006053	Sinabi ni Jesus , “ Pakatandaan ninyo : malibang kainin ninyo ang laman ng Anak ng Tao at inumin ang kanyang dugo , hindi kayo magkakaroon ng buhay .
43006054	Ang kumakain ng aking laman at umiinom ng aking dugo ay may buhay na walang hanggan at muli ko siyang bubuhayin sa huling araw .
43006055	Sapagkat ang aking laman ay tunay na pagkain , at ang aking dugo ay tunay na inumin .
43006056	Ang kumakain ng aking laman at umiinom ng aking dugo ay nananatili sa akin , at ako naman sa kanya .
43006057	Buháy ang Ama na nagsugo sa akin at ako’y nabubuhay dahil sa kanya . Gayundin naman , ang sinumang kumain sa akin ay mabubuhay dahil sa akin .
43006058	Ito ang tinapay na bumabâ mula sa langit . Hindi ito katulad ng kinain ng inyong mga ninuno sa ilang ; namatay sila kahit na kumain niyon . Ang kumakain ng tinapay na ito ay mabubuhay magpakailanman . ”
43006059	Sinabi ito ni Jesus sa sinagoga habang siya’y nagtuturo sa Capernaum .
43006060	Narinig ito ng kanyang mga alagad at marami sa kanila ang nagsabi , “ Mabigat na pananalita ito ; sino ang makakaunawa nito ? ”
43006061	Alam ni Jesus na nagbubulung-bulungan ang kanyang mga alagad tungkol dito ; kaya’t sinabi niya , “ Dahil ba rito’y tatalikuran na ninyo ako ?
43006062	Gaano pa kaya kung makita ninyong umaakyat ang Anak ng Tao papunta sa dati niyang kinaroroonan ?
43006063	Ang Espiritu ang nagbibigay-buhay ; hindi ito magagawa ng tao . Ang mga salitang sinabi ko sa inyo ay espiritung nagbibigay-buhay .
43006064	Ngunit may ilan sa inyong hindi nananalig sa akin . ” Alam na ni Jesus buhat pa noong una kung sinu-sino ang hindi mananalig sa kanya , at kung sino ang magkakanulo sa kanya .
43006065	Idinugtong pa niya , “ Iyan ang dahilan kaya ko sinabi sa inyo na walang makakalapit sa akin malibang ito’y loobin ng Ama . ”
43006066	Mula noo’y marami sa kanyang mga alagad ang tumalikod at hindi na sumama sa kanya .
43006067	Tinanong ni Jesus ang Labindalawa , “ Kayo naman , gusto rin ba ninyong umalis ? ”
43006068	Sumagot si Simon Pedro , “ Panginoon , kanino pa po kami pupunta ? Nasa inyo ang mga salitang nagbibigay ng buhay na walang hanggan .
43006069	Naniniwala kami at ngayo’y natitiyak namin na kayo nga ang Banal na mula sa Diyos . ”
43006070	Sumagot si Jesus , “ Hindi ba’t ako ang humirang sa inyong Labindalawa ? Sa kabila nito’y diyablo ang isa sa inyo ! ”
43006071	Ang tinutukoy niya’y si Judas na anak ni Simon Iscariote , sapagkat si Judas na kabilang sa Labindalawa , ang siyang magkakanulo sa kanya .
43007001	Pagkatapos nito’y nilibot ni Jesus ang Galilea . Iniiwasan niya ang Judea dahil nais siyang patayin ng mga pinuno ng mga Judio roon .
43007002	Nalalapit na noon ang Pista ng mga Tolda , isa sa mga pista ng mga Judio ,
43007003	kaya’t sinabi kay Jesus ng kanyang mga kapatid , “ Bakit hindi ka umalis dito at pumunta sa Judea para makita ng iyong mga tagasunod ang ginagawa mo ?
43007004	Walang taong naglilihim ng kanyang ginagawa kung ang hangad niya’y maging tanyag . Ginagawa mo rin lamang ang mga bagay na ito , magpakilala ka na sa sanlibutan . ”
43007005	Maging ang mga kapatid ni Jesus ay hindi nananalig sa kanya .
43007006	Sumagot si Jesus , “ Hindi pa ito ang tamang panahon ; sa inyo’y maaari kahit anong panahon .
43007007	Hindi kayo kapopootan ng sanlibutan , ngunit ako’y kinapopootan nila , sapagkat pinapatotohanan kong pawang masasama ang mga gawa nito .
43007008	Kayo na lamang ang pumunta sa pista . Hindi ako pupunta Hindi pa ako pupunta . sapagkat hindi pa ito ang tamang panahon . ”
43007009	Pagkasabi nito , nagpaiwan siya sa Galilea .
43007010	Pagkaalis ng kanyang mga kapatid , si Jesus ay palihim na pumunta rin sa pista .
43007011	Hinahanap siya roon ng mga Judio . “ Nasaan kaya siya ? ” tanong nila .
43007012	Pabulong na pinag-uusapan siya ng marami . “ Siya’y mabuting tao , ” sabi ng ilan . “ Hindi , inililigaw niya ang mga tao , ” sabi naman ng iba .
43007013	Ngunit walang nangahas magsalita nang hayagan tungkol sa kanya dahil sa takot sa mga pinuno ng mga Judio .
43007014	Nang kalagitnaan na ng pista , pumasok si Jesus sa Templo at nagsimula na namang magturo .
43007015	Nagtataka ang mga pinuno ng mga Judio at naitanong nila , “ Saan kaya nakakuha ng karunungan ang taong ito gayong hindi naman siya nakapag-aral ? ”
43007016	Kaya’t sinabi ni Jesus , “ Hindi sa akin ang itinuturo ko , kundi sa nagsugo sa akin .
43007017	Kung talagang nais ninumang sumunod sa kalooban ng Diyos , malalaman niya kung ang itinuturo ko’y mula nga sa Diyos , o kung ang sinasabi ko ay galing lamang sa akin .
43007018	Ang nagtuturo ng galing sa sarili niyang kaisipan ay naghahangad ng sariling karangalan . Ngunit ang taong naghahangad na maparangalan ang nagsugo sa kanya ay taong tapat at hindi sinungaling .
43007019	Hindi ba’t ibinigay sa inyo ni Moises ang Kautusan ? Bakit wala ni isa man sa inyo ang tumutupad nito ? Bakit nais ninyo akong patayin ? ”
43007020	Sumagot ang mga tao , “ Isa kang hangal ! Sino ba ang gustong pumatay sa iyo ? ”
43007021	Sumagot si Jesus , “ Isang bagay pa lamang ang ginawa ko’y nagtataka na kayong lahat .
43007022	Ibinigay sa inyo ni Moises ang utos tungkol sa pagtutuli kahit na hindi ito nagmula sa kanya kundi sa inyong mga ninuno , at ginagawa ninyo ito kahit Araw ng Pamamahinga .
43007023	Kung tinutuli ang isang sanggol na lalaki kahit Araw ng Pamamahinga para masunod ang utos ni Moises , bakit kayo nagagalit sa akin dahil sa nagpagaling ako ng isang tao sa Araw ng Pamamahinga ?
43007024	Huwag na kayong humatol batay sa nakikita , kundi humatol kayo ayon sa nararapat . ”
43007025	Sinabi ng ilang taga-Jerusalem , “ Hindi ba ito ang taong nais nilang patayin ?
43007026	Hayan ! Lantaran siyang nangangaral , ngunit wala silang sinasabi laban sa kanya ! Baka naman nakilala ng mga pinuno na siya na nga ang Cristo !
43007027	Ngunit pagdating ng Cristo ay walang makakaalam kung saan siya magmumula , subalit alam natin kung saan nagmula ang taong ito ! ”
43007028	Kaya’t habang si Jesus ay nagtuturo sa Templo , sumigaw siya , “ Ako ba’y talagang kilala ninyo ? Alam nga ba ninyo kung saan ako nagmula ? Hindi ako naparito dahil sa aking sariling kagustuhan lamang . Karapat-dapat pagtiwalaan ang nagsugo sa akin . Hindi ninyo siya nakikilala ,
43007029	ngunit nakikilala ko siya , sapagkat sa kanya ako nagmula , at siya ang nagsugo sa akin . ”
43007030	Nais na siyang dakpin ng ilang naroroon , ngunit walang nangahas sapagkat hindi pa dumarating ang tamang panahon .
43007031	Marami sa mga tao ang nanalig sa kanya . Ang sabi nila , “ Pagparito ng Cristo , makakagawa kaya siya ng mga himalang higit pa sa mga ginawa ng taong ito ? ”
43007032	Nakarating sa mga Pariseo ang usap-usapan ng mga tao tungkol kay Jesus , kaya’t inutusan nila at ng mga punong pari ang ilang bantay sa Templo upang dakpin si Jesus .
43007033	Sinabi ni Jesus , “ Makakasama pa ninyo ako nang kaunting panahon at babalik na ako sa nagsugo sa akin .
43007034	Hahanapin ninyo ako ngunit hindi ninyo ako makikita sapagkat hindi kayo makakapunta sa pupuntahan ko . ”
43007035	Nag-usap-usap ang mga Judio , “ Saan kaya pupunta ang taong ito at hindi na raw natin siya makikita ? Pupunta kaya siya sa ating mga kababayang nasa lupain ng mga Griego upang magturo sa kanila ?
43007036	Ano kaya ang ibig niyang sabihin nang kanyang sinabing , ‘ Hahanapin ninyo ako ngunit hindi ninyo ako makikita , ’ at ‘ Hindi kayo makakapunta sa pupuntahan ko ’ ? ”
43007037	Sa kahuli-hulihan at pinakatanging araw ng pista , tumayo si Jesus at nagsalita nang malakas , “ Kayong mga nauuhaw ay lumapit sa akin ,
43007038	at ang lahat ng nananalig sa akin ay uminom . Sapagkat sinasabi sa kasulatan , ‘ Mula sa puso ng nananalig sa akin ay dadaloy ang tubig na nagbibigay-buhay . ' "
43007039	Ang tinutukoy niya’y ang Espiritung tatanggapin ng mga sumasampalataya sa kanya . Sapagkat hindi pa naipagkakaloob noon ang Espiritu dahil si Jesus ay hindi pa muling nabuhay at niluwalhati .
43007040	Sinabi ng ilang nakarinig sa kanya , “ Tunay ngang ito ang Propetang hinihintay natin ! ”
43007041	“ Siya na nga ang Cristo ! ” sabi naman ng iba . Ngunit mayroon namang sumagot , “ Maaari bang magmula sa Galilea ang Cristo ?
43007042	Hindi ba sinasabi sa kasulatan na ang Cristo ay magmumula sa lipi ni David , at ipanganganak sa Bethlehem na bayan ni David ? ”
43007043	Magkakaiba ang palagay ng mga tao tungkol sa kanya .
43007044	Gusto ng ilan na dakpin siya , ngunit wala namang mangahas na humuli sa kanya .
43007045	Nang bumalik ang mga bantay ng Templo , tinanong sila ng mga punong pari at mga Pariseo , “ Bakit hindi ninyo siya dinala rito ? ”
43007046	Sumagot sila , “ Wala pa po kaming narinig na nagsalita nang tulad niya ! ”
43007047	“ Pati ba kayo’y nalinlang na rin ? ” tanong ng mga Pariseo .
43007048	“ Mayroon bang pinuno o Pariseong naniniwala sa kanya ?
43007049	Mga tao lamang na walang nalalaman sa Kautusan ang naniniwala sa kanya , kaya’t sila’y mga sinumpa ! ”
43007050	Isa sa mga naroon ay si Nicodemo , ang Pariseong nagsadya kay Jesus noong una . At siya’y nagtanong ,
43007051	“ Hindi ba’t labag sa ating Kautusan na hatulan ang isang tao nang di muna nililitis at inaalam kung ano ang kanyang ginawa ? ”
43007052	Sumagot sila , “ Ikaw ba’y taga-Galilea rin ? Saliksikin mo ang Kasulatan at makikita mong walang propetang magmumula sa Galilea . ”
43007053	Pagkatapos nito , umuwi na ang lahat .
43008001	Si Jesus naman ay pumunta sa Bundok ng mga Olibo .
43008002	Kinabukasan , maaga pa’y nagbalik na siya sa Templo . Lumapit sa kanya ang lahat kaya’t umupo siya at nagsimula siyang magturo .
43008003	Dumating noon ang mga tagapagturo ng Kautusan at mga Pariseo na may dalang isang babaing nahuli sa pangangalunya . Iniharap nila ito sa karamihan ,
43008004	at sinabi kay Jesus , “ Guro , ang babaing ito’y nahuli sa aktong pangangalunya .
43008005	Ayon sa Kautusan ni Moises , dapat batuhin hanggang sa mamatay ang mga katulad niya . Ano naman ang masasabi ninyo ? ”
43008006	Itinanong nila ito upang subukin siya , at nang may maiparatang sila laban sa kanya . Ngunit yumuko lamang si Jesus at sumulat sa lupa sa pamamagitan ng daliri .
43008007	Patuloy sila sa pagtatanong kaya’t tumayo si Jesus at nagsalita , “ Ang sinuman sa inyo na walang kasalanan ang siyang maunang bumato sa kanya . ”
43008008	At muli siyang yumuko at sumulat sa lupa .
43008009	Nang marinig nila iyon , sila’y isa-isang umalis , simula sa pinakamatanda . Iniwan nila ang babaing nakatayo sa harap ni Jesus .
43008010	Tumayo si Jesus at tinanong ang babae , “ Nasaan sila ? Wala na bang humahatol sa iyo ? ”
43008011	“ Wala po , Ginoo , ” sagot ng babae . Sinabi ni Jesus , “ Hindi rin kita hahatulan . Umuwi ka na , at mula ngayon ay huwag ka nang gumawa ng kasalanan . ” ]
43008012	Muling nagsalita si Jesus sa mga Pariseo . Sinabi niya , “ Ako ang ilaw ng sanlibutan . Ang sumusunod sa akin ay magkakaroon ng ilaw sa kanyang buhay at di na lalakad sa kadiliman . ”
43008013	Sinabi naman sa kanya ng mga Pariseo , “ Ikaw lang ang nagpapatotoo tungkol sa iyong sarili ; walang kabuluhan ang ganyang patotoo . ”
43008014	Sumagot si Jesus , “ Kahit ako ang nagpapatotoo tungkol sa aking sarili , totoo naman ang aking sinasabi , sapagkat alam ko kung saan ako nanggaling at kung saan ako pupunta . Ngunit hindi ninyo alam ang aking pinanggalingan at ang aking pupuntahan .
43008015	Humahatol kayo ayon sa mga pamantayan ng tao , ngunit hindi ako humahatol kaninuman .
43008016	At humatol man ako , tama ang aking paghatol , sapagkat hindi lamang ako ang humahatol , kundi kasama ko ang Ama na nagsugo sa akin .
43008017	Nasusulat sa inyong Kautusan na dapat tanggapin ang patotoo ng dalawang saksi .
43008018	Nagpatotoo ako tungkol sa aking sarili , at nagpapatotoo rin ang Ama na nagsugo sa akin . ”
43008019	Siya’y tinanong nila , “ Nasaan ang iyong ama ? ” Sumagot si Jesus , “ Hindi ninyo ako kilala , at hindi rin ninyo kilala ang aking Ama . Kung kilala ninyo ako , kilala rin ninyo siya . ”
43008020	Ito’y sinabi ni Jesus nang siya’y nagtuturo sa Templo , sa dakong kinaroroonan ng mga lalagyan ng mga alay . Ngunit walang nangahas na humuli sa kanya sapagkat hindi pa iyon ang itinakdang panahon .
43008021	Muling sinabi ni Jesus sa kanila , “ Ako’y aalis at hahanapin ninyo ako ; ngunit hindi kayo makakapunta sa pupuntahan ko . Mamamatay kayo nang hindi pa napapatawad ang inyong mga kasalanan . ”
43008022	Nag-usap-usap ang mga Judio , “ Magpapakamatay kaya siya kaya niya sinabing ‘ Hindi kayo makakapunta sa pupuntahan ko ’ ? ”
43008023	Kaya’t sinabi ni Jesus , “ Kayo’y mula dito sa ibaba , ako’y mula sa itaas . Kayo’y taga-sanlibutang ito , ngunit ako’y hindi ,
43008024	kaya sinabi ko sa inyong mamamatay kayo nang hindi pa napapatawad sa inyong mga kasalanan . Kung hindi kayo maniniwalang ‘ Ako’y Ako Nga ’ , mamamatay nga kayo nang hindi pa napapatawad sa inyong mga kasalanan . ”
43008025	“ Sino ka nga bang talaga ? ” tanong nila . Sumagot si Jesus , “ Matagal ko nang sinabi sa inyo kung sino ako .
43008026	Marami akong masasabi at maihahatol laban sa inyo . Ngunit totoo ang sinasabi ng nagsugo sa akin , at ang narinig ko sa kanya ang ipinapahayag ko sa sanlibutan . ”
43008027	Hindi nila nauunawaan na ang Ama ang tinutukoy niya .
43008028	Kaya’t sinabi ni Jesus , “ Kapag naitaas na ninyo ang Anak ng Tao , malalaman ninyong ‘ Ako’y Ako Nga . ’ Wala akong ginagawa batay sa sarili kong kapangyarihan . Ang ipinapasabi lamang ng Ama ang siya kong sinasabi ,
43008029	at kasama ko ang nagsugo sa akin at hindi niya ako iniiwan , sapagkat lagi kong ginagawa ang kalugud-lugod sa kanya . ”
43008030	Maraming nakarinig nito ang sumampalataya sa kanya .
43008031	Sinabi naman ni Jesus sa mga Judiong naniniwala sa kanya , “ Kung tinutupad ninyo ang aking aral , kayo nga’y tunay na mga alagad ko ;
43008032	makikilala ninyo ang katotohanan , at ang katotohanan ang magpapalaya sa inyo . ”
43008033	Sumagot sila , “ Kami ay mula sa lahi ni Abraham , at kailanma’y hindi kami naalipin ninuman . Paano mo masasabing palalayain kami ? ”
43008034	Sumagot si Jesus , “ Pakatandaan ninyo : ang namumuhay sa kasalanan ay alipin ng kasalanan .
43008035	Ang alipin ay hindi kabilang sa pamilya sa habang panahon , subalit ang anak ay kabilang magpakailanman .
43008036	Kayo’y tunay na lalaya kapag pinalaya kayo ng Anak .
43008037	Nalalaman kong mula kayo kay Abraham , ngunit pinagsisikapan ninyo akong patayin , sapagkat ayaw ninyong tanggapin ang aking mga aral .
43008038	Ang nakita ko sa aking Ama ang siya kong sinasabi sa inyo , at ang narinig ninyo sa inyong ama ang siya namang ginagawa ninyo . ”
43008039	Sumagot sila , “ Si Abraham ang aming ama . ” Sinabi sa kanila ni Jesus , “ Kung kayo’y tunay na mga anak ni Abraham , tinularan sana ninyo ang kanyang ginawa .
43008040	Sinasabi ko lang ang katotohanang narinig ko mula sa Diyos ngunit pinagsisikapan ninyong ako’y patayin . Hindi ganoon ang ginawa ni Abraham .
43008041	Ang ginagawa ninyo’y tulad ng ginawa ng inyong ama . ” Sumagot sila , “ Hindi kami mga anak sa labas . Iisa ang aming Ama , ang Diyos . ”
43008042	Sinabi ni Jesus , “ Kung talagang ang Diyos ang inyong Ama , inibig sana ninyo ako , sapagkat sa Diyos ako nanggaling . Hindi ako naparito sa sarili kong kagustuhan , kundi isinugo niya ako .
43008043	Bakit di ninyo maunawaan ang sinasabi ko ? Hindi ba’t ito’y dahil sa ayaw n’yong tanggapin ang itinuturo ko ?
43008044	Ang diyablo ang inyong ama ! At ang kagustuhan niya ang ibig ninyong gawin . Noon pa man ay mamamatay-tao na siya . Hindi siya pumanig sa katotohanan kailanman , sapagkat walang puwang sa kanya ang katotohanan . Likas sa kanya ang magsinungaling , sapagkat siya’y talagang sinungaling , at siya ang ama ng kasinungalingan .
43008045	Ayaw ninyong maniwala sa akin sapagkat katotohanan ang sinasabi ko sa inyo .
43008046	Sino sa inyo ang maaaring magpatunay na ako’y nagkasala ? At kung katotohanan ang sinasabi ko , bakit ayaw ninyong maniwala sa akin ?
43008047	Ang mula sa Diyos ay dumirinig ng mga salita ng Diyos , subalit ayaw ninyong makinig sa akin sapagkat kayo’y hindi mula sa Diyos . ”
43008048	Sinabi ng mga Judio kay Jesus , “ Hindi ba tama ang sinabi naming ikaw ay Samaritano at sinasapian ng demonyo ? ”
43008049	Sumagot si Jesus , “ Hindi ako sinasapian ng demonyo . Pinaparangalan ko ang aking Ama ngunit ako’y nilalapastangan ninyo .
43008050	Hindi ako naghahangad na ako’y parangalan ; may isang nagsisikap na ako’y parangalan , at siya ang magpapasya .
43008051	Pakatandaan ninyo : ang tumutupad ng aking salita ay hindi mamamatay kailanman . ”
43008052	Sinabi ng mga Judio , “ Ngayo’y natitiyak naming sinasapian ka nga ng demonyo . Namatay si Abraham at ang mga propeta , ngunit sinasabi mong hindi mamamatay kailanman ang sinumang tumutupad ng iyong aral .
43008053	Mas magaling ka pa ba kaysa sa aming amang si Abraham ? Siya’y namatay , gayundin ang mga propeta . Ano ba ang palagay mo sa iyong sarili ? ”
43008054	Sumagot si Jesus , “ Kung ako ang nagpaparangal sa aking sarili , walang kabuluhan iyon . Ang nagpaparangal sa akin ay ang aking Ama at sinasabi ninyong siya ang inyong Diyos .
43008055	Hindi ninyo siya kilala , ngunit siya’y kilala ko . Kung sasabihin kong hindi ko siya kilala , ako’y magiging sinungaling na tulad ninyo . Subalit kilala ko siya at sinusunod ko ang kanyang sinasabi .
43008056	Natuwa ang inyong amang si Abraham nang malaman niyang makikita niya ang araw ng aking pagdating . Nakita nga niya ito at siya’y nagalak . ”
43008057	Dahil dito’y sinabi sa kanya ng mga Judio , “ Wala ka pang limampung taong gulang , paano mo masasabing nakita mo na si Abraham ? ”
43008058	Sumagot si Jesus , “ Pakatandaan ninyo : bago pa ipinanganak si Abraham , ‘ Ako ay Ako Na ’ . ”
43008059	Nagsidampot sila ng bato upang siya’y batuhin , ngunit nagtago si Jesus at lumabas ng Templo .
43009001	Sa paglalakad ni Jesus , nakita niya ang isang lalaking ipinanganak na bulag .
43009002	Tinanong siya ng kanyang mga alagad , “ Guro , sino po ang nagkasala at ipinanganak na bulag ang lalaking ito , siya ba o ang kanyang mga magulang ? ”
43009003	Sumagot si Jesus , “ Ipinanganak siyang bulag , hindi dahil sa nagkasala siya , o ang kanyang mga magulang , kundi upang mahayag ang kapangyarihan ng Diyos sa pamamagitan niya .
43009004	Kailangang gawin natin ko . ang mga ipinapagawa ng nagsugo sa akin habang umaga pa ; malapit na ang gabi , at wala nang makakagawa pagsapit niyon .
43009005	Habang ako’y nasa sanlibutan , ako ang ilaw ng sanlibutan . ”
43009006	Pagkasabi nito , dumura si Jesus sa lupa at gumawa ng putik . Pagkatapos , ipinahid niya ito sa mata ng bulag .
43009007	Sinabi ni Jesus sa bulag , “ Pumunta ka sa deposito ng tubig sa Siloe at maghilamos ka roon . ” Ang kahulugan ng salitang Siloe ay Sinugo . Ganoon nga ang ginawa ng bulag , at nang magbalik siya ay nakakakita na .
43009008	Nagsalita ang mga kapitbahay niya at ang mga nakakita sa kanya noong siya’y namamalimos pa , “ Hindi ba iyan ang pulubing bulag ? ”
43009009	Sumagot ang ilan , “ Iyan nga ! ” Sabi naman ng iba , “ Hindi ! Kamukha lang . ” Kaya’t nagsalita ang dating bulag , “ Ako nga po iyon . ”
43009010	“ Paano kang nakakita ? ” tanong nila .
43009011	Sumagot siya , “ Ang lalaking tinatawag na Jesus ay gumawa ng putik at ipinahid iyon sa aking mata . Pagkatapos , sinabi niya sa akin , ‘ Pumunta ka sa Siloe at maghilamos . ’ Pumunta nga ako doon at naghilamos , at nakakita na ako ! ”
43009012	“ Nasaan siya ? ” tanong nila sa kanya . “ Hindi ko alam , ” sagot niya .
43009013	Dinala ng mga tao sa mga Pariseo ang dating bulag ,
43009014	dahil Araw ng Pamamahinga nang gumawa si Jesus ng putik at nang pinagaling niya ang bulag .
43009015	Tinanong din siya ng mga Pariseo kung paano siya nakakita . Kaya’t sinabi niya sa kanila , “ Pinahiran niya ng putik ang aking mga mata , ako’y pinaghilamos at ngayo’y nakakakita na ako . ”
43009016	Ang sabi ng ilang Pariseo , “ Hindi maaaring mula sa Diyos ang taong iyon , sapagkat hindi niya ipinapangilin ang Araw ng Pamamahinga . ” Ngunit sinabi naman ng iba , “ Paanong makakagawa ng ganitong mga himala ang isang makasalanan ? ” At hindi sila magkaisa .
43009017	Kaya’t tinanong nilang muli ang dating bulag , “ At ikaw , ano naman ang masasabi mo tungkol sa kanya , dahil pinagaling niya ang iyong mga mata ? ” “ Isa siyang propeta ! ” sagot niya .
43009018	Ayaw maniwala ng mga Judio na siya’y talagang dating bulag kaya’t ipinatawag nila ang kanyang mga magulang .
43009019	“ Anak nga ba ninyo ito ? Talaga bang siya’y ipinanganak na bulag ? Bakit nakakakita na siya ngayon ? ” tanong nila .
43009020	Sumagot ang kanyang mga magulang , “ Anak nga namin siya at siya’y ipinanganak ngang bulag .
43009021	Ngunit hindi po namin alam kung bakit nakakakita na siya ngayon , o kung sino ang nagpagaling sa kanya . Siya na po ang tanungin ninyo . May sapat na gulang siya at makakapagsalita na para sa kanyang sarili ! ”
43009022	Ganoon ang sabi ng kanyang mga magulang dahil takot sila sa mga Judio . Alam nilang pinagkaisahan ng mga Judio na itiwalag sa sinagoga ang sinumang magpahayag na si Jesus ang Cristo .
43009023	Ito ang dahilan kung bakit sinabi ng kanyang mga magulang , “ Siya’y nasa tamang gulang na , siya ang tanungin ninyo . ”
43009024	Muli nilang ipinatawag ang dating bulag at sinabi sa kanya , “ Sa pangalan ng Diyos , magsabi ka ng totoo . Alam naming ang taong iyon ay makasalanan . ”
43009025	Sumagot siya , “ Hindi ko po alam kung siya’y masamang tao , o hindi . Isang bagay po ang alam ko ; ako’y dating bulag , subalit ngayo’y nakakakita na . ”
43009026	“ Ano ang ginawa niya sa iyo ? Paano niyang pinagaling ang iyong mga mata ? ” tanong nila .
43009027	Sumagot siya , “ Sinabi ko na po sa inyo , at ayaw naman ninyo akong paniwalaan . Bakit gusto ninyong marinig muli ? Nais ba ninyong maging alagad din niya ? ”
43009028	At siya’y kanilang minura , “ Ikaw ay alagad niya ! Ngunit kami’y mga alagad ni Moises .
43009029	Nalalaman naming nagsalita ang Diyos kay Moises ngunit ang taong iyon , ni hindi namin alam kung saan siya nanggaling ! ”
43009030	Sumagot ang lalaki , “ Iyan nga po ang nakapagtataka ! Hindi ninyo alam kung saan siya nanggaling , gayunpaman , pinagaling niya ang aking mga mata .
43009031	Alam nating hindi pinapakinggan ng Diyos ang mga makasalanan , ngunit pinapakinggan niya ang mga tunay na sumasamba sa kanya at sumusunod sa kanyang kalooban .
43009032	Noon pa man ay walang nakapagpapagaling ng mata ng taong ipinanganak na bulag .
43009033	Wala pong magagawa ang taong iyon kung siya’y hindi mula sa Diyos ! ”
43009034	Sumagot sila , “ Ipinanganak kang makasalanan at ngayo’y nais mo pa kaming turuan ! ” At siya’y kanilang itiniwalag .
43009035	Nabalitaan ni Jesus na ang lalaking pinagaling niya ay itiniwalag ng mga Pariseo . Kaya’t nang matagpuan niya ito ay kanyang tinanong , “ Sumasampalataya ka ba sa Anak ng Tao ? ”
43009036	Sumagot ang lalaki , “ Sino po ba siya , Ginoo ? Sabihin ninyo sa akin upang ako’y manalig sa kanya . ”
43009037	“ Siya’y nakita mo na . Siya ang kausap mo ngayon , ” wika ni Jesus .
43009038	“ Sumasampalataya po ako , Panginoon ! ” sabi ng lalaki . At sinamba niya si Jesus .
43009039	Sinabi pa ni Jesus , “ Naparito ako sa mundong ito upang humatol , at nang sa gayo’y makakita ang mga bulag at mabulag naman ang mga nakakakita . ”
43009040	Narinig ito ng ilang Pariseong naroon at siya’y kanilang tinanong , “ Ibig mo bang sabihi’y mga bulag kami ? ”
43009041	Sumagot si Jesus , “ Kung kayo nga’y bulag , wala sana kayong kasalanan . Ngunit dahil sinasabi ninyong nakakakita kayo , ang kasalanan ay nananatili sa inyo . ”
43010001	“ Pakatandaan ninyo : ang pumapasok sa kulungan ng mga tupa nang hindi sa pinto nagdaraan , kundi umaakyat sa di dapat pagdaanan ay magnanakaw at tulisan .
43010002	Ang tunay na pastol ay sa pintuan nagdaraan .
43010003	Pinapapasok siya ng gwardiya , at pinapakinggan ng mga tupa ang kanyang tinig . Tinatawag niya ang kanyang mga tupa sa kani-kanilang pangalan , at inilalabas sa kulungan .
43010004	Kapag nailabas na , siya’y nangunguna sa kanila at sumusunod naman ang mga ito sapagkat kilala nila ang kanyang tinig .
43010005	Hindi sila sumusunod sa iba , kundi patakbong lumalayo , sapagkat hindi nila kilala ang tinig ng iba . ”
43010006	Sinabi ni Jesus ang talinhagang ito ngunit hindi nila naunawaan ang ibig niyang sabihin .
43010007	Kaya’t muling sinabi ni Jesus , “ Pakatandaan ninyo : ako nga ang pintuang dinaraanan ng mga tupa .
43010008	Ang mga nauna sa akin ay mga magnanakaw at mga tulisan , ngunit hindi sila pinakinggan ng mga tupa .
43010009	Ako nga ang pintuan . Ang sinumang pumapasok sa pamamagitan ko’y maliligtas . Papasok siya’t lalabas , at makakatagpo ng pastulan .
43010010	Dumarating ang magnanakaw para lamang magnakaw , pumatay , at manira . Naparito ako upang ang mga tupa ay magkaroon ng buhay , ng isang buhay na masagana at ganap .
43010011	“ Ako ang mabuting pastol . Iniaalay ng mabuting pastol ang kanyang buhay para sa mga tupa .
43010012	Ang bayaran ay tumatakas kapag may dumarating na asong-gubat . Iniiwan niya ang mga tupa , palibhasa’y hindi siya pastol at hindi kanya ang mga ito . Kaya’t sinusunggaban ng asong-gubat ang mga ito at binubulabog .
43010013	Tumatakas siya , palibhasa’y bayaran lamang at walang malasakit sa mga tupa .
43010014	Ako nga ang mabuting pastol . Kung paanong kilala ako ng Ama at siya’y kilala ko , gayundin naman , kilala ko ang aking mga tupa at ako nama’y kilala nila . At iniaalay ko ang aking buhay para sa aking mga tupa .
43010015	
43010016	Mayroon akong iba pang mga tupa na wala pa sa kulungang ito . Kinakailangang sila’y ipasok ko rin at papakinggan naman nila ang aking tinig . Sa gayon , magiging isa na lamang ang kawan at isa ang pastol .
43010017	“ Dahil dito’y minamahal ako ng Ama , sapagkat iniaalay ko ang aking buhay upang ito’y kunin kong muli .
43010018	Walang makakakuha ng aking buhay ; kusa ko itong ibinibigay . Mayroon akong kapangyarihang ibigay ito at kuning muli . Ito ang utos na tinanggap ko sa aking Ama . ”
43010019	Dahil sa mga pananalitang ito , hindi na naman nagkaisa ng palagay ang mga Judio .
43010020	Marami sa kanila ang nagsabi , “ Sinasapian siya ng demonyo at nababaliw ! Bakit kayo makikinig sa kanya ? ”
43010021	Sinabi naman ng iba , “ Hindi makakapagsalita nang ganoon ang isang sinasapian ng demonyo ! Nakapagpapagaling ba ng bulag ang demonyo ? ”
43010022	Taglamig na noon at kasalukuyang ipinagdiriwang sa Jerusalem ang Pista ng Pagtatalaga ng Templo .
43010023	Habang naglalakad si Jesus sa Templo , sa Portiko ni Solomon ,
43010024	pinaligiran siya ng mga Judio at sinabi sa kanya , “ Hanggang kailan mo kami ilalagay sa alanganin ? Kung ikaw nga ang Cristo , sabihin mo na nang tuwiran . ”
43010025	Sumagot si Jesus , “ Sinabi ko na sa inyo , ngunit ayaw ninyong maniwala . Ang mga ginagawa ko sa pangalan ng aking Ama ang nagpapatotoo tungkol sa akin .
43010026	Ngunit ayaw ninyong maniwala sapagkat hindi kayo kabilang sa aking mga tupa .
43010027	Nakikinig sa akin ang aking mga tupa ; nakikilala ko sila , at sumusunod sila sa akin .
43010028	Binibigyan ko sila ng buhay na walang hanggan . Kailanma’y hindi sila mapapahamak at hindi sila maaagaw sa akin ninuman .
43010029	Ang aking Ama na siyang nagbigay sa kanila sa akin ay lalong dakila sa lahat , Ang ibinigay sa akin ng Ama ay higit sa lahat . at hindi sila maaagaw ninuman sa aking Ama .
43010030	Ako at ang Ama ay iisa . ”
43010031	Ang mga pinuno ng mga Judio’y muling dumampot ng bato upang batuhin siya .
43010032	Kaya’t sinabi sa kanila ni Jesus , “ Marami akong mabubuting gawang ipinakita sa inyo mula sa Ama . Alin ba sa mga ito ang dahilan at ako’y inyong babatuhin ? ”
43010033	Sumagot ang mga pinuno ng mga Judio , “ Hindi dahil sa mabubuting gawa kaya ka namin babatuhin , kundi dahil sa paglapastangan mo sa Diyos ! Sapagkat nagpapanggap kang Diyos , bagama’t tao ka lamang . ”
43010034	Tumugon si Jesus , “ Hindi ba nasusulat sa inyong Kautusan , ‘ Sinabi ko , mga diyos kayo ’ ?
43010035	Mga diyos ang tawag ng Kautusan sa mga pinagkatiwalaan ng salita ng Diyos , at hindi maaaring ipawalang-bisa ang sinasabi ng kasulatan .
43010036	Ako’y pinili at isinugo ng Ama ; paano ninyo ngayon masasabing nilalapastangan ko ang Diyos dahil sa sinabi kong ako ang Anak ng Diyos ?
43010037	Kung hindi ko ginagawa ang mga ipinapagawa ng aking Ama , huwag ninyo akong paniwalaan .
43010038	Ngunit kung ginagawa ko ang mga ito , paniwalaan ninyo ang aking mga gawa kung ayaw ninyong maniwala sa akin . Sa gayon , matitiyak ninyong nasa akin ang Ama at ako’y nasa kanya . ”
43010039	Kaya’t tinangka na naman nilang dakpin si Jesus , ngunit siya’y nakaalis .
43010040	Muling pumunta si Jesus sa ibayo ng Jordan , sa pook na dating pinagbabautismuhan ni Juan . Habang naroroon siya’y
43010041	maraming lumalapit sa kanya . Sinasabi nila , “ Si Juan ay walang ginawang himala ngunit totoo ang lahat ng sinabi niya tungkol sa taong ito . ”
43010042	At doo’y maraming sumampalataya kay Jesus .
43011001	Sa bayan ng Bethania ay may isang taong nagkasakit . Siya si Lazaro na kapatid nina Marta at Maria .
43011002	Si Maria ang nagbuhos ng pabango sa paa ng Panginoon at pagkatapos ay pinunasan iyon ng kanyang buhok . Dahil may sakit si Lazaro ,
43011003	nagpasabi kay Jesus ang magkapatid , “ Panginoon , ang minamahal ninyong kaibigan ay may sakit . ”
43011004	Nang marinig ito ni Jesus ay sinabi niya , “ Hindi niya ikamamatay ang sakit na ito . Nangyari iyon upang maparangalan ang Diyos at sa pamamagitan nito’y maparangalan ang Anak ng Diyos . ”
43011005	Mahal ni Jesus ang magkakapatid na Marta , Maria at Lazaro .
43011006	Gayunman , nagpalipas pa siya doon ng dalawang araw mula nang mabalitaang may sakit si Lazaro .
43011007	Pagkatapos nito , sinabi niya sa kanyang mga alagad , “ Magbalik tayo sa Judea . ”
43011008	Sumagot ang mga alagad , “ Guro , hindi po ba’t kamakailan lamang ay pinagtangkaan kayong batuhin ng mga pinuno ng mga Judio ? Bakit pupunta na naman kayo doon ? ”
43011009	Sinabi ni Jesus , “ Hindi ba’t may labindalawang oras sa maghapon ? Hindi matitisod ang lumalakad kung umaga sapagkat nakikita niya ang nagbibigay-liwanag sa daigdig na ito .
43011010	Subalit natitisod ang lumalakad kung gabi sapagkat wala na siyang liwanag . ”
43011011	Idinugtong pa ni Jesus , “ Natutulog ang kaibigan nating si Lazaro . Pupunta ako upang gisingin siya . ”
43011012	“ Panginoon , kung natutulog lang po siya ay gagaling siya , ” sagot ng mga alagad .
43011013	Ang ibig sabihin ni Jesus ay patay na si Lazaro , ngunit ang akala ng mga alagad ay talagang natutulog lamang ito .
43011014	Dahil dito’y tuwirang sinabi ni Jesus , “ Patay na si Lazaro ;
43011015	ngunit ako’y nagagalak dahil wala ako roon upang kayo’y sumampalataya sa akin . Tayo na , puntahan natin siya . ”
43011016	Niyaya ni Tomas , na tinatawag na Kambal , ang kanyang mga kasama , “ Sumama tayo sa Guro , mamamatay tayong kasama niya . ”
43011017	Pagdating ni Jesus , nalaman niyang apat na araw nang nakalibing si Lazaro .
43011018	May tatlong kilometro lamang ang layo ng Jerusalem sa Bethania ,
43011019	kaya’t maraming taga-Jerusalem ang dumalaw kina Marta at Maria upang makiramay sa pagkamatay ng kanilang kapatid .
43011020	Nang mabalitaan ni Marta na dumarating si Jesus , sinalubong niya ito , ngunit si Maria nama’y naiwan sa bahay .
43011021	Sinabi ni Marta , “ Panginoon , kung kayo po ay narito , buháy pa sana ang kapatid ko .
43011022	Subalit nalalaman kong kahit ngayo’y ipagkakaloob sa inyo ng Diyos ang anumang hingin ninyo sa kanya . ”
43011023	“ Muling mabubuhay ang iyong kapatid , ” sabi ni Jesus .
43011024	Sumagot si Marta , “ Nalalaman ko pong siya’y mabubuhay muli sa huling araw . ”
43011025	Sinabi sa kanya ni Jesus , “ Ako ang nagbibigay-buhay at muling pagkabuhay . Ang sinumang sumasampalataya sa akin , kahit mamatay ay muling mabubuhay ;
43011026	at sinumang nabubuhay at sumasampalataya sa akin ay hindi mamamatay kailanman . Naniniwala ka ba sa sinabi ko ? ”
43011027	Sumagot siya , “ Opo , Panginoon ! Sumasampalataya po ako sa inyo at naniniwalang kayo nga ang Cristo , ang Anak ng Diyos na paparito sa daigdig . ”
43011028	Pagkasabi nito , umuwi si Marta . Tinawag niya si Maria at binulungan , “ Naririto na ang Guro at ipinapatawag ka . ”
43011029	Pagkarinig nito’y nagmadaling tumayo si Maria upang salubungin si Jesus .
43011030	Wala pa si Jesus sa nayon ; naroon pa lamang siya sa lugar kung saan siya sinalubong ni Marta .
43011031	Nang makitang si Maria’y nagmamadaling tumayo at lumabas , sinundan siya ng mga Judiong nakikiramay sa kanila . Akala nila’y pupunta siya sa libingan upang umiyak .
43011032	Pagdating ni Maria sa kinaroroonan ni Jesus , nagpatirapa siya sa paanan nito at nagsabi , “ Panginoon , kung narito po lamang kayo , hindi sana namatay ang aking kapatid . ”
43011033	Nahabag si Jesus at nabagbag ang kanyang kalooban nang makita niyang umiiyak si Maria , pati ang mga Judiong kasama nito .
43011034	“ Saan ninyo siya inilibing ? ” tanong ni Jesus . Sumagot sila , “ Panginoon , halikayo at tingnan ninyo . ”
43011035	Tumangis si Jesus ,
43011036	kaya’t sinabi ng mga Judio , “ Talagang mahal na mahal niya si Lazaro ! ”
43011037	Sinabi naman ng ilan , “ Napagaling niya ang bulag , bakit hindi niya nahadlangan ang pagkamatay ni Lazaro ? ”
43011038	Muling nabagbag ang kalooban ni Jesus pagdating sa libingan . Ang pinaglibingan kay Lazaro ay isang yungib na natatakpan ng malaking bato .
43011039	“ Alisin ninyo ang bato , ” utos ni Jesus . Ngunit sumagot si Marta , “ Panginoon , nangangamoy na po siya ngayon ; apat na araw na siyang patay . ”
43011040	Sinabi ni Jesus , “ Hindi ba’t sinabi ko sa iyo na kung sasampalataya ka sa akin ay makikita mo ang kaluwalhatian ng Diyos ? ”
43011041	Kaya’t inalis nila ang bato . Tumingala si Jesus sa langit at sinabi , “ Ama , nagpapasalamat ako sa iyo sapagkat dinirinig mo ako ,
43011042	at alam kong lagi mo akong diringgin . Ngunit sinasabi ko ito dahil sa mga taong naririto , upang maniwala silang ikaw ang nagsugo sa akin . ”
43011043	Pagkasabi nito ay sumigaw siya , “ Lazaro , lumabas ka ! ”
43011044	Lumabas nga si Lazaro na nababalot ng telang panlibing ang mga kamay at paa ; may nakatakip ring tela sa mukha . Inutos ni Jesus sa kanila , “ Kalagan ninyo siya at nang makalaya . ”
43011045	Marami sa mga Judiong dumalaw kina Maria ang nakakita sa ginawa ni Jesus , at sumampalataya sila sa kanya .
43011046	Ngunit may ilan sa kanila na pumunta sa mga Pariseo at ibinalita ang ginawa ni Jesus .
43011047	Kaya’t tinipon ng mga punong pari at mga Pariseo ang mga kagawad ng Sanedrin . Kanilang sinabi , “ Ano ang gagawin natin ? Gumagawa ng maraming himala ang taong ito .
43011048	Kung siya’y pababayaan nating magpatuloy sa kanyang mga ginagawa , maniniwala sa kanya ang lahat . Paparito ang mga Romano at wawasakin ang Templo at pahihirapan ang ating bansa . ”
43011049	Ngunit ang isa sa kanila , si Caifas na siyang pinakapunong pari noon , ay nagsabing , “ Wala kayong alam !
43011050	Hindi ba ninyo naiisip na mas mabuti sa atin na isang tao lamang ang mamatay alang-alang sa bayan , kaysa mapahamak ang buong bansa ? ”
43011051	Hindi mula sa kanyang sarili ang sinabi niyang ito . Bilang pinakapunong pari nang taon na iyon , ipinahayag niyang dapat mamatay si Jesus alang-alang sa kanilang bansa
43011052	upang tipunin ang mga nakakalat na mga anak ng Diyos .
43011053	Mula noon , pinag-isipan na nila kung paano maipapapatay si Jesus .
43011054	Dahil dito , si Jesus ay hindi na hayagang naglingkod sa Judea . Sa halip , siya’y nagpunta sa Efraim , isang bayang malapit sa ilang , at doon muna tumigil kasama ng kanyang mga alagad .
43011055	Nalalapit na ang Pista ng Paskwa . Maraming taga-lalawigan ang pumunta sa Jerusalem bago sumapit ang kapistahan upang isagawa ang seremonya ng paglilinis .
43011056	Hinahanap nila si Jesus sa Templo , at sila’y nagtatanungan , “ Ano sa palagay ninyo ? Paparito kaya siya sa pista ? ”
43011057	Ipinag-utos ng mga punong pari at ng mga Pariseo na ipagbigay-alam sa kanila ng mga tao kapag nalaman nila kung nasaan si Jesus upang ito’y maipadakip nila .
43012001	Anim na araw bago sumapit ang Pista ng Paskwa , si Jesus ay nagpunta sa Bethania , ang bayan ni Lazaro na kanyang muling binuhay .
43012002	Isang hapunan ang inihanda roon para sa kanya . Si Lazaro ay isa sa mga kasalo ni Jesus samantalang si Marta naman ay tumutulong sa paglilingkod sa kanila .
43012003	Kumuha naman si Maria ng isang bote ng mamahaling pabangong galing sa katas ng dalisay na nardo , at ibinuhos sa mga paa ni Jesus . Pagkatapos , pinunasan niya ito ng kanyang buhok . At humalimuyak sa buong bahay ang amoy ng pabango .
43012004	Ito’y pinuna ni Judas Iscariote , ang alagad na magkakanulo sa kanya . Sinabi niya ,
43012005	“ Bakit hindi na lamang ipinagbili ang pabango at ibinigay sa mga dukha ang pinagbilhan ? Maaaring umabot sa tatlong daang salaping pilak ang halaga ng pabangong iyan ! ”
43012006	Sinabi iyon ni Judas , hindi dahil sa siya’y may malasakit sa mga dukha , kundi dahil sa siya’y magnanakaw . Siya ang nag-iingat ng kanilang salapi , at ninanakawan niya ito .
43012007	Ngunit sinabi ni Jesus , “ Pabayaan ninyo siya ! Hayaan ninyong gawin niya ito bilang paghahanda para sa paglilibing sa akin .
43012008	Habang panaho’y kasama ninyo ang mga mahihirap , ngunit ako’y hindi ninyo kasama habang panahon . ”
43012009	Nabalitaan ng maraming Judio na si Jesus ay nasa Bethania kaya’t nagpunta sila roon upang makita siya at si Lazaro , na kanyang muling binuhay .
43012010	Kaya’t binalak ng mga punong pari na ipapatay din si Lazaro ,
43012011	sapagkat dahil sa kanya’y maraming Judio ang humihiwalay na sa kanila at sumasampalataya kay Jesus .
43012012	Kinabukasan , nabalitaan ng maraming taong dumalo sa pista na si Jesus ay papunta sa Jerusalem .
43012013	Kumuha sila ng mga palapa ng palmera , at lumabas sila sa lunsod upang siya’y salubungin . Sila’y sumisigaw , “ Purihin ang Diyos . Hosanna , Pinagpala ang dumarating sa pangalan ng Panginoon ! Purihin ang Hari ng Israel ! ”
43012014	Nakakita si Jesus ng isang batang asno at sinakyan niya ito , gaya ng nasusulat ,
43012015	“ Huwag kang matakot , lunsod ng Zion ! Masdan mo , dumarating na ang iyong hari , nakasakay sa isang batang asno ! ”
43012016	Hindi ito naunawaan noon ng kanyang mga alagad . Ngunit matapos na si Jesus ay muling mabuhay at maluwalhati , naalala nilang ganoon nga ang sinasabi sa kasulatan tungkol sa kanya , kaya’t gayon nga ang nangyari .
43012017	Ipinamamalita naman ng mga taong kasama ni Jesus ang ginawa niyang muling pagbuhay kay Lazaro .
43012018	At iyon ang dahilan kaya siya sinalubong ng napakaraming tao , nabalitaan nila ang himalang ginawa niya .
43012019	Kaya’t nasabi ng mga Pariseo , “ Walang nangyayari sa pagsisikap natin . Tingnan ninyo , sumusunod pa rin sa kanya ang lahat ! ”
43012020	May ilang Griegong dumalo sa pista upang sumamba .
43012021	Lumapit sila kay Felipe na taga-Bethsaida , sa Galilea , at nakiusap , “ Ginoo , nais po naming makita si Jesus . ”
43012022	Ito’y sinabi ni Felipe kay Andres , at magkasama silang lumapit kay Jesus at ipinaalam ang kahilingan ng mga iyon .
43012023	Sumagot si Jesus , “ Dumating na ang oras upang parangalan ang Anak ng Tao .
43012024	Pakatandaan ninyo : hangga’t hindi nahuhulog sa lupa ang butil ng trigo at mamatay , mananatili itong nag-iisa . Ngunit kung ito’y mamatay , mamumunga ito nang sagana .
43012025	Ang taong nagpapahalaga sa kanyang sarili lamang ay siyang mawawalan nito , ngunit ang taong hindi nagpapahalaga sa kanyang buhay sa daigdig na ito ay siyang magkakaroon ng buhay na walang hanggan .
43012026	Ang naghahangad na maglingkod sa akin ay dapat sumunod sa akin , at saanman ako naroroon ay pumaparoon din siya . Pararangalan ng Ama ang sinumang naglilingkod sa akin . ”
43012027	“ Ako’y nababagabag ngayon . Sasabihin ko bang , ‘ Ama , iligtas mo ako sa oras na ito ? ’ Hindi ! Sapagkat ito ang dahilan kung bakit ako naparito .
43012028	Ama , parangalan mo ang iyong pangalan . ” Isang tinig mula sa langit ang nagsabi , “ Pinarangalan ko na ito , at muli kong pararangalan . ”
43012029	Narinig iyon ng mga taong naroon kaya’t sinabi nila , “ Kumulog ! ” Sabi naman ng iba , “ Nagsalita sa kanya ang isang anghel ! ”
43012030	Sinabi sa kanila ni Jesus , “ Ang tinig na iyon ay ipinarinig para sa inyo at hindi para sa akin .
43012031	Panahon na upang hatulan ang mundong ito . Panahon na rin upang hatulan ang pinuno ng mundong ito .
43012032	At kung ako’y maitaas na , ilalapit ko sa akin ang lahat ng tao . ”
43012033	Sinabi niya ito upang ipahiwatig kung paano siya mamamatay .
43012034	Sinagot siya ng mga tao , “ Sinasabi sa Kautusan na ang Cristo ay mananatili magpakailanman . Bakit mo sinasabing dapat maitaas ang Anak ng Tao ? Sino ba ang Anak ng Tao ? ”
43012035	Sinabi ni Jesus sa kanila , “ Kaunting panahon na lamang ninyong makakasama ang ilaw . Lumakad kayo habang kasama pa ninyo ang ilaw upang hindi kayo abutin ng dilim . Hindi alam ng lumalakad sa dilim kung saan siya pupunta .
43012036	Sumampalataya kayo sa ilaw habang kasama pa ninyo ang ilaw , upang kayo’y maging mga anak ng liwanag . ” Pagkasabi nito , si Jesus ay umalis doon at hindi na muling nagpakita sa kanila .
43012037	Kahit na nasaksihan nila ang maraming himalang ginawa niya , hindi pa rin sila nanalig sa kanya .
43012038	Nangyari ito upang matupad ang sinabi ni Propeta Isaias , “ Panginoon , sino ang naniwala sa aming ipinahayag ? Kanino mo ipinakita ang iyong kapangyarihan ? ”
43012039	Hindi nga sila makapaniwala sapagkat tulad ng sinabi ni Isaias ,
43012040	“ Binulag ng Diyos ang kanilang mga mata at pinatigas ang kanilang mga puso , upang sila’y hindi makakita , ni makaunawa ang kanilang mga isip , baka pa sila’y manumbalik sa akin at sila’y pagalingin ko . ”
43012041	Sinabi ito ni Isaias sapagkat nakita niya ang kaluwalhatian ni Jesus , at nagpahayag siya tungkol kay Jesus . nakita niya ang kaluwalhatian ng Diyos at nagpahayag siya tungkol kay Jesus .
43012042	Gayunman , marami ring pinuno ng mga Judio ang nanalig sa kanya . Subalit hindi nila maipahayag ito dahil sa takot sa mga Pariseo , na baka sila’y itiwalag sa sinagoga .
43012043	Mas ginusto nilang kalugdan sila ng tao kaysa kalugdan sila ng Diyos .
43012044	Malakas na sinabi ni Jesus , “ Ang nananalig sa akin ay hindi lamang sa akin nananalig , kundi pati sa nagsugo sa akin .
43012045	At ang nakakita sa akin ay nakakita na rin sa nagsugo sa akin .
43012046	Ako’y naparito bilang ilaw ng sanlibutan , upang ang manalig sa akin ay huwag manatili sa kadiliman .
43012047	Hindi ako ang humahatol sa taong dumirinig ng aking salita , ngunit ayaw namang sumunod dito . Sapagkat hindi ako naparito upang hatulan ang sanlibutan , kundi upang iligtas ito .
43012048	May ibang hahatol sa mga ayaw tumanggap sa akin at sa aking mga salita . Ang salitang ipinahayag ko ang hahatol sa kanila sa huling araw .
43012049	Sapagkat hindi ako nagsalita nang mula sa sarili ko lamang ; ang Ama na nagsugo sa akin ang siyang nag-utos kung ano ang aking sasabihin at ipahahayag .
43012050	At alam kong ang kanyang utos ay nagbibigay ng buhay na walang hanggan . Kaya’t ang ipinapasabi ng Ama ang siya kong ipinapahayag . ”
43013001	Bisperas na noon ng Paskwa . Alam ni Jesus na dumating na ang panahon ng kanyang pag-alis sa daigdig na ito upang bumalik sa Ama . Mahal niya ang kanyang mga tagasunod na nasa daigdig , at sila’y iniibig niya hanggang sa wakas .
43013002	Sa panahon ng hapunan , inilagay na ng diyablo sa isip ni Judas , na anak ni Simon Iscariote , na ipagkakanulo niya si Jesus sa mga Judio .
43013003	Nalalaman ni Jesus na ibinigay na ng Ama sa kanya ang buong kapangyarihan ; alam din niyang siya’y mula sa Diyos at babalik sa Diyos .
43013004	Kaya’t siya’y tumayo mula sa hapag , nag-alis ng panlabas na balabal at nagbigkis ng tuwalya sa baywang .
43013005	Pagkatapos , naglagay siya ng tubig sa palanggana , at sinimulang hugasan ang paa ng mga alagad at pinunasan ng tuwalyang nakabigkis sa kanyang baywang .
43013006	Paglapit niya kay Simon Pedro , tumutol ito . Sabi niya , “ Panginoon , kayo ba ang maghuhugas ng aking mga paa ? ”
43013007	Sumagot si Jesus , “ Hindi mo nauunawaan ngayon ang ginagawa ko , ngunit mauunawaan mo rin pagkatapos . ”
43013008	Muling nagsalita si Pedro , “ Hinding-hindi ko pahuhugasan sa inyo ang aking mga paa ! ” Ngunit sinabi ni Jesus , “ Malibang hugasan kita , wala kang bahagi sa akin . ”
43013009	Dahil dito’y sinabi ni Simon Pedro , “ Kung gayon , hindi lamang ang mga paa ko , kundi pati na rin ang aking mga kamay at ulo ! ”
43013010	Sumagot si Jesus , “ Ang nakapaligo na ay hindi na kailangang hugasan pa maliban sa kanyang mga paa , sapagkat malinis na ang buo niyang katawan . At kayo’y malinis na , subalit hindi lahat . ”
43013011	Dahil kilala ni Jesus kung sino ang magkakanulo sa kanya , sinabi niyang malinis na sila , subalit hindi lahat .
43013012	Nang mahugasan na ni Jesus ang kanilang mga paa , muli niyang isinuot ang kanyang balabal at nagbalik sa hapag . Siya’y nangusap sa kanila , “ Nauunawaan ba ninyo kung ano ang ginawa ko sa inyo ?
43013013	Tinatawag ninyo akong Guro at Panginoon , at tama kayo , sapagkat ako nga iyon .
43013014	Dahil akong Panginoon at Guro ninyo ay naghugas ng inyong mga paa , dapat din ninyong gawin ito sa isa’t isa .
43013015	Binigyan ko kayo ng halimbawa upang inyong tularan .
43013016	Pakatandaan ninyo , ang alipin ay hindi nakakahigit sa kanyang panginoon , ni ang sinugo kaysa sa nagsugo sa kanya .
43013017	Mapalad kayo kung nauunawaan ninyo ang mga bagay na ito at inyong gagawin .
43013018	“ Hindi kayong lahat ang tinutukoy ko ; kilala ko ang aking mga pinili . Ngunit dapat matupad ang sinasabi sa kasulatan , ‘ Pinagtaksilan ako ng taong pinapakain ko . ’
43013019	Sinasabi ko ito sa inyo bago pa mangyari upang kapag ito’y nangyari na , sasampalataya kayo na ‘ Ako’y Ako nga ’ .
43013020	Pakatandaan ninyo , ang tumatanggap sa sinugo ko ay tumatanggap sa akin , at ang tumatanggap naman sa akin ay tumatanggap sa nagsugo sa akin . ”
43013021	Pagkasabi nito , si Jesus ay labis na nabagabag at nagpahayag sa kanila , “ Pakatandaan ninyo : ako’y pagtataksilan ng isa sa inyo . ”
43013022	Nagsimulang magtinginan ang mga alagad sapagkat hindi nila alam kung sino ang kanyang tinutukoy .
43013023	Katabi noon ni Jesus ang alagad na minamahal niya ,
43013024	kaya’t sinenyasan siya ni Simon Pedro at sinabihan , “ Itanong mo nga kung sino ang tinutukoy niya . ”
43013025	Humilig ang alagad na ito sa dibdib ni Jesus at nagtanong , “ Panginoon , sino po ba iyon ? ”
43013026	“ Siya ang taong aabutan ko ng tinapay na aking isinawsaw , ” sagot ni Jesus . Nagsawsaw nga siya ng tinapay at ibinigay iyon kay Judas na anak ni Simon Iscariote .
43013027	Nang matanggap ni Judas ang tinapay , pumasok sa kanya si Satanas . Sinabi ni Jesus kay Judas , “ Gawin mo na ang dapat mong gawin . ”
43013028	Walang sinuman sa mga kasalo ni Jesus ang nakaunawa kung bakit niya sinabi iyon .
43013029	Dahil si Judas ang may hawak ng kanilang salapi , akala nila’y pinapabili siya ni Jesus ng kakailanganin nila sa pagdiriwang , o kaya’y pinapabigyan niya ng limos ang mga dukha .
43013030	Nang makain na ni Judas ang tinapay , kaagad itong umalis . Noon ay gabi na .
43013031	Pagkaalis ni Judas ay sinabi ni Jesus , “ Ngayo’y mahahayag na ang karangalan ng Anak ng Tao , at sa pamamagitan niya ay mahahayag din ang karangalan ng Diyos .
43013032	At kapag nahayag na ang karangalan ng Diyos sa pamamagitan ng Anak ng Tao , ang Diyos naman ang maghahayag ng karangalan ng Anak , at ito’y gagawin niya agad .
43013033	Mga anak , kaunting panahon na lamang ninyo akong makakasama . Hahanapin ninyo ako , ngunit sinasabi ko sa inyo ngayon ang sinabi ko noon sa mga Judio , ‘ Hindi kayo makakapunta sa pupuntahan ko . ’
43013034	“ Isang bagong utos ang ibinibigay ko sa inyo ngayon , mag-ibigan kayo ! Kung paano ko kayong inibig , gayundin naman , mag-ibigan kayo .
43013035	Kung kayo’y mag-iibigan , makikilala ng lahat na kayo’y mga alagad ko . ”
43013036	“ Saan po kayo pupunta , Panginoon ? ” tanong ni Simon Pedro . Sumagot si Jesus , “ Sa pupuntahan ko’y hindi ka makakasunod ngayon , ngunit susunod ka pagkatapos . ”
43013037	Sumagot si Pedro , “ Bakit po hindi ako makakasunod sa inyo ngayon ? Buhay ko ma’y iaalay ko para sa inyo . ”
43013038	Sumagot si Jesus , “ Iaalay mo ang iyong buhay dahil sa akin ? Pakatandaan mo : bago tumilaok ang manok , tatlong beses mo akong ikakaila . ”
43014001	“ Huwag na kayong mabalisa ; sumampalataya kayo sa Diyos , sumampalataya din kayo sa akin .
43014002	Sa bahay ng aking Ama ay maraming silid . Kung hindi ito totoo , sasabihin ko ba sa inyong pupunta ako roon upang ipaghanda ko kayo ng inyong matitirhan ?
43014003	At kapag naipaghanda ko na kayo ng matitirhan , ako’y babalik at isasama ko kayo upang kayo’y makapiling ko kung saan ako naroroon .
43014004	At alam na ninyo ang daan papunta sa pupuntahan ko . ”
43014005	Sinabi sa kanya ni Tomas , “ Panginoon , hindi po namin alam kung saan kayo pupunta , paano naming malalaman ang daan ? ”
43014006	Sumagot si Jesus , “ Ako ang daan , ang katotohanan , at ang buhay . Walang makakapunta sa Ama kundi sa pamamagitan ko .
43014007	Kung ako’y kilala ninyo , Kung talagang ako’y kilala na ninyo . kilala na rin ninyo ang aking Ama . Mula ngayon ay kilala na ninyo siya at inyo nang nakita . ”
43014008	Sinabi sa kanya ni Felipe , “ Panginoon , ipakita po ninyo sa amin ang Ama at masisiyahan na kami . ”
43014009	Sumagot si Jesus , “ Felipe , kaytagal na ninyo akong kasama , hanggang ngayo’y hindi mo pa ako kilala ? Ang nakakita sa akin ay nakakita na sa Ama . Bakit mo sinasabing ‘ Ipakita mo sa amin ang Ama ’ ?
43014010	Hindi ka ba naniniwalang ako’y nasa Ama at ang Ama ay nasa akin ? Hindi sa akin galing ang sinasabi ko sa inyo . Ngunit ang Ama na nasa akin ang siyang gumaganap ng kanyang gawain .
43014011	Maniwala kayo sa akin ; ako’y nasa Ama at ang Ama ay nasa akin . Kung ayaw ninyong maniwala sa sinasabi ko , maniwala kayo dahil sa mga ginagawa ko .
43014012	Pakatandaan ninyo : ang nananalig sa akin ay makakagawa ng mga ginagawa ko , at higit pa kaysa rito , sapagkat babalik na ako sa Ama .
43014013	At anumang hilingin ninyo sa aking pangalan ay gagawin ko upang maparangalan ang Ama sa pamamagitan ng Anak .
43014014	Kung hihiling kayo ng anuman sa aking pangalan , ito ay aking gagawin . ”
43014015	“ Kung iniibig ninyo ako , tutuparin tuparin . ninyo ang aking mga itinuturo .
43014016	Dadalangin ako sa Ama , upang kayo’y bigyan niya ng isa pang Tagapagtanggol na magiging kasama ninyo magpakailanman .
43014017	Siya ang Espiritu ng katotohanan , na hindi matanggap ng sanlibutan sapagkat siya ay hindi nakikita ni nakikilala ng sanlibutan . Ngunit nakikilala ninyo siya , sapagkat siya’y nasa inyo at siya’y mananatili sa inyo .
43014018	“ Hindi ko kayo iiwang nangungulila ; babalik ako sa inyo .
43014019	Kaunting panahon na lamang at hindi na ako makikita ng mundong ito . Ngunit ako’y makikita ninyo ; sapagkat mabubuhay ako , at mabubuhay rin kayo .
43014020	Sa araw na iyon ay malalaman ninyong ako’y nasa Ama , at kayo nama’y nasa akin at ako’y nasa inyo .
43014021	“ Ang tumatanggap sa mga utos ko at tumutupad nito ang siyang umiibig sa akin . Ang umiibig sa akin ay iibigin ng aking Ama ; iibigin ko rin siya at ako’y lubusang magpapakilala sa kanya . ”
43014022	Tinanong siya ni Judas ( hindi si Judas Iscariote ) , “ Panginoon , bakit po sa amin lamang kayo magpapakilala nang lubusan at hindi sa sanlibutan ? ”
43014023	Sumagot si Jesus , “ Ang umiibig sa akin ay tumutupad ng aking salita ; iibigin siya ng aking Ama , at kami’y tatahan at mananatili sa kanya .
43014024	Ang hindi tumutupad sa aking mga salita ay hindi umiibig sa akin . Ang salitang narinig ninyo ay hindi sa akin , kundi sa Ama na nagsugo sa akin .
43014025	“ Sinabi ko na sa inyo ang mga bagay na ito habang kasama pa ninyo ako .
43014026	Ngunit ang Tagapagtanggol , ang Espiritu Santo na isusugo ng Ama sa pangalan ko , ang siyang magtuturo sa inyo ng lahat ng bagay at magpapaalala ng lahat ng sinabi ko sa inyo .
43014027	“ Kapayapaan ang iniiwan ko sa inyo . Ang aking kapayapaan ang ibinibigay ko sa inyo ; hindi ito katulad ng kapayapaang ibinibigay ng mundo . Huwag na kayong mabalisa ; huwag na kayong matakot .
43014028	Sinabi ko na sa inyo , ‘ Ako’y aalis , ngunit ako’y babalik . ’ Kung iniibig ninyo ako , ikagagalak ninyo ang pagpunta ko sa Ama , sapagkat higit na dakila ang Ama kaysa sa akin .
43014029	Sinasabi ko na ito sa inyo bago pa mangyari , upang kung mangyari na ay manalig kayo sa akin .
43014030	Hindi na magtatagal ang pagtuturo ko sa inyo dahil dumarating na ang pinuno ng mundong ito . Wala siyang kapangyarihan sa akin .
43014031	Gayon pa man ipinahintulot ito upang malaman ng mundong ito na iniibig ko ang Ama at ang ginagawa ko’y ang iniutos niya sa akin . Tayo na ! Lumakad na tayo ! ”
43015001	“ Ako ang tunay na puno ng ubas at ang aking Ama ang tagapag-alaga .
43015002	Inaalis niya ang bawat sangang hindi nagbubunga , at kanya namang pinuputulan at nililinis ang bawat sangang nagbubunga upang magbunga pa nang lalong sagana .
43015003	Nalinis na kayo sa pamamagitan ng salitang sinabi ko sa inyo .
43015004	Manatili kayo sa akin at mananatili din ako sa inyo . Hindi magbubunga ang sangang hindi nananatili sa puno . Gayundin naman , hindi kayo magbubunga kung hindi kayo mananatili sa akin .
43015005	“ Ako nga ang puno ng ubas at kayo ang mga sanga . Ang nananatili sa akin , at ako sa kanya , ang siyang nagbubunga nang sagana , sapagkat wala kayong magagawa kung kayo’y hiwalay sa akin .
43015006	Ang hindi nananatili sa akin ay matutuyo at itinatapon , gaya ng sanga . Ang ganoong mga sanga ay tinitipon , inihahagis sa apoy at sinusunog .
43015007	Kung nananatili kayo sa akin at nananatili sa inyo ang aking mga salita , hingin ninyo ang anumang nais ninyo at ibibigay iyon sa inyo .
43015008	Napaparangalan ang aking Ama kung kayo’y masaganang nagbubunga bilang aking mga alagad . Sa pamamagitan ng pagkakaroon ninyo ng masaganang bunga , dito ang aking Ama ay napaparangalan , at kayo’y magiging mga alagad ko .
43015009	Kung paanong inibig ako ng Ama , gayundin naman , iniibig ko kayo ; manatili kayo sa aking pag-ibig .
43015010	Kung tinutupad ninyo ang aking mga utos , mananatili kayo sa aking pag-ibig ; tulad ko , tinutupad ko ang mga utos ng aking Ama at ako’y nananatili sa kanyang pag-ibig .
43015011	“ Sinabi ko sa inyo ang mga bagay na ito upang mapasainyo ang kagalakan ko at nang sa gayon , malubos ang inyong kagalakan .
43015012	Ito ang aking utos : magmahalan kayo gaya ng pagmamahal ko sa inyo .
43015013	Walang pag-ibig na hihigit pa kaysa pag-ibig ng isang taong nag-aalay ng kanyang buhay para sa kanyang mga kaibigan .
43015014	Kayo’y mga kaibigan ko kung tinutupad ninyo ang aking mga utos .
43015015	Hindi ko na kayo itinuturing na mga alipin , sapagkat hindi alam ng alipin ang ginagawa ng kanyang panginoon . Sa halip , itinuring ko kayong mga kaibigan , sapagkat sinabi ko sa inyo ang lahat ng narinig ko sa aking Ama .
43015016	Hindi ninyo ako pinili , kayo ang pinili ko . Pinili ko kayo upang kayo’y magbunga at manatili ang inyong bunga upang ang anumang hingin ninyo sa Ama , sa aking pangalan , ay ibibigay sa inyo .
43015017	Ito nga ang utos ko sa inyo : magmahalan kayo . ”
43015018	“ Kung napopoot sa inyo ang sanlibutan , alalahanin ninyong ako muna ang kinapootan nila bago kayo .
43015019	Kung kayo’y taga-sanlibutan , mamahalin nila kayo , sapagkat kayo’y kabilang sa kanila . Hindi kayo taga-sanlibutan . Sila’y napopoot sa inyo dahil pinili ko kayo .
43015020	Alalahanin ninyo ang sinabi kong ito : walang aliping nakakahigit kaysa sa kanyang panginoon . Kung ako’y inusig nila , uusigin din nila kayo . Kung sinunod nila ang aking sinabi , susundin rin nila ang inyong sasabihin .
43015021	Subalit ang lahat ng ito’y gagawin nila sa inyo dahil sa akin , sapagkat hindi nila kilala ang nagsugo sa akin .
43015022	Kung hindi ako naparito at nangaral sa kanila , hindi sana mapatutunayang nagkasala sila . Ngunit ngayo’y hindi na sila makakaiwas na panagutan ang kanilang kasalanan .
43015023	Ang napopoot sa akin ay napopoot din sa aking Ama .
43015024	Kung hindi ko sana ginawa sa kanilang kalagitnaan ang mga gawaing hindi pa nagagawa ninuman , wala sana silang kasalanan . Ngunit nakita na nila ang aking mga gawa subalit sa kabila nito’y kinapootan pa rin nila ako at ang aking Ama .
43015025	Subalit nangyari ito upang matupad ang sinasabi sa kanilang Kautusan , ‘ Napoot sila sa akin nang walang dahilan . ’
43015026	“ Ngunit sa pagdating ng Tagapagtanggol , ang Espiritu ng katotohanan , na susuguin ko mula sa Ama , magpapatotoo siya tungkol sa akin .
43015027	At magpapatotoo rin kayo tungkol sa akin , sapagkat sa pasimula pa’y kasama ko na kayo .
43016001	“ Sinasabi ko ito sa inyo upang huwag kayong mawalan ng pananalig sa akin .
43016002	Ititiwalag nila kayo sa mga sinagoga . Darating ang panahon na ang sinumang pumatay sa inyo ay mag-aakalang naglilingkod siya sa Diyos .
43016003	At gagawin nila ito sapagkat hindi nila ako kilala , ni ang Ama .
43016004	Subalit sinabi ko na ito sa inyo upang kapag ito’y nangyari , maaalala ninyo ang sinabi ko sa inyo . ” “ Hindi ko ito sinabi sa inyo noong una sapagkat kasama pa ninyo ako .
43016005	Ngunit ngayo’y pupunta na ako sa nagsugo sa akin at wala ni isa man sa inyo ang nagtatanong kung saan ako pupunta .
43016006	Ngayon sinabi ko na sa inyo , lubha naman kayong nalungkot .
43016007	Subalit dapat ninyong malaman ang katotohanan . Ang pag-alis ko’y sa ikabubuti ninyo , sapagkat hindi paparito sa inyo ang Tagapagtanggol kung hindi ako aalis . Ngunit kung wala na ako , isusugo ko siya sa inyo .
43016008	Pagdating niya ay kanyang patutunayan sa mga taga-sanlibutan na mali ang pagkakilala nila tungkol sa kasalanan , tungkol sa pagiging matuwid , at tungkol sa paghatol ng Diyos .
43016009	Mali sila tungkol sa kasalanan sapagkat hindi sila nananalig sa akin .
43016010	Mali sila tungkol sa pagiging matuwid sapagkat ako’y pupunta sa Ama at hindi na ninyo makikita ;
43016011	at tungkol sa paghatol ng Diyos , sapagkat hinatulan na ang pinuno ng mundong ito .
43016012	“ Marami pa akong sasabihin sa inyo subalit hindi pa ninyo kayang unawain ngayon .
43016013	Ngunit pagdating ng Espiritu ng katotohanan , papatnubayan niya kayo sa lahat ng katotohanang galing sa Diyos . Sapagkat ang sasabihin niya ay hindi mula sa kanyang sarili , kundi ang kanyang narinig ; at ipahahayag niya sa inyo ang mga mangyayari sa hinaharap .
43016014	Pararangalan niya ako sapagkat tatanggapin ng Espiritu mula sa akin ang ipahahayag niya sa inyo .
43016015	Ang lahat ng sa Ama ay sa akin , kaya ko sinabing tatanggapin ng Espiritu ang mula sa akin at ipahahayag niya ito sa inyo . ”
43016016	“ Kaunting panahon na lamang at hindi na ninyo ako makikita , at pagkaraan ng kaunti pang panahon , ako’y inyong makikitang muli . ”
43016017	Nag-usap-usap ang ilan sa mga alagad , “ Ano kaya ang ibig niyang sabihin ? Bakit niya sinabing kaunting panahon na lamang at hindi na natin siya makikita , at pagkaraan ng kaunti pang panahon ay makikita natin siyang muli ? Sinabi pa niya , ‘ Sapagkat ako’y pupunta sa Ama . ’
43016018	Ano kaya ang kahulugan ng , ‘ kaunting panahon na lamang ’ ? Hindi natin maunawaan ang kanyang sinasabi ! ”
43016019	Alam ni Jesus na ibig nilang magtanong , kaya’t sinabi niya , “ Nagtatanungan kayo tungkol sa sinabi kong ‘ kaunting panahon na lamang at hindi na ninyo ako makikita , at pagkaraan ng kaunti pang panahon , ako’y makikita ninyong muli . ’
43016020	Pakatandaan ninyo : iiyak kayo at mahahapis , ngunit magagalak ang sanlibutan . Labis kayong malulungkot , subalit iyan ay mapapalitan ng kagalakan .
43016021	“ Kapag naghihirap na ang isang babaing manganganak , siya’y nahahapis , sapagkat dumating na ang oras ng kanyang paghihirap . Ngunit pagkapanganak niya , hindi na niya naaalala ang hirap ; nagagalak siya dahil sa pagsilang ng isang sanggol sa sanlibutan .
43016022	“ Gayundin naman kayo , nalulungkot kayo ngayon , ngunit muli tayong magkikita , at mag-uumapaw sa inyong puso ang kagalakang hindi maaagaw ninuman .
43016023	Sa araw na iyon , hindi na kayo kailangang magtanong sa akin . Pakatandaan ninyo : anumang hingin ninyo sa Ama sa aking pangalan ay ibibigay niya sa inyo .
43016024	Hanggang ngayo’y wala pa kayong hinihingi sa kanya sa aking pangalan . Humingi kayo , at kayo’y tatanggap upang malubos ang inyong kagalakan . ”
43016025	“ Ang mga ito’y sinabi ko sa inyo nang patalinhaga . Subalit darating ang panahong hindi na ako magsasalita sa inyo sa ganitong paraan ; tuwiran ko nang sasabihin sa inyo ang tungkol sa Ama .
43016026	Sa araw na iyon ay hihingi kayo sa kanya sa aking pangalan , at hindi ko sinasabing ako mismo ang hihiling sa Ama para sa inyo .
43016027	Mahal kayo ng Ama ; minamahal niya kayo sapagkat ako’y minahal ninyo at naniwala kayo na ako’y nagmula sa Diyos . Ama .
43016028	Ako nga’y nanggaling sa Ama at naparito sa daigdig ; ngayo’y aalis na ako sa daigdig at babalik na sa Ama . ”
43016029	Sinabi ng kanyang mga alagad , “ Ngayon po’y tuwiran na ang inyong pangungusap sa amin at hindi na patalinhaga !
43016030	Ngayon alam na po naming alam ninyo ang lahat ng bagay , at hindi na kailangang tanungin pa kayo ninuman . Dahil dito , naniniwala po kami na kayo’y mula sa Diyos . ”
43016031	Sumagot si Jesus , “ Talaga bang naniniwala na kayo ?
43016032	Darating ang oras , at ngayon na nga , na magkakawatak-watak kayo . Magkakanya-kanya kayo ng lakad , at iiwanan ninyo ako . Gayunman , hindi ako tunay na nag-iisa sapagkat kasama ko ang Ama .
43016033	Sinabi ko ito sa inyo upang kayo’y magkaroon ng kapayapaan sa pakikipag-isa sa akin . Magdaranas kayo ng kapighatian sa mundong ito , ngunit tibayan ninyo ang inyong loob ! Napagtagumpayan ko na ang sanlibutan ! ”
43017001	Pagkasabi ni Jesus ng mga pananalitang ito , tumingala siya sa langit at kanyang sinabi , “ Ama , dumating na ang oras ; parangalan mo na ang iyong Anak upang maparangalan ka niya .
43017002	Sapagkat binigyan mo ako ng kapangyarihan sa sangkatauhan upang bigyan ko ng buhay na walang hanggan ang lahat ng ibinigay mo sa Anak .
43017003	Ito ang buhay na walang hanggan : ang makilala ka nila , ang iisa at tunay na Diyos , at ang makilala si Jesu-Cristo na iyong isinugo .
43017004	Inihayag ko sa lupa ang iyong karangalan ; natapos ko na ang ipinapagawa mo sa akin .
43017005	Kaya , Ama , ipagkaloob mo sa akin ngayon ang kaluwalhatiang taglay ko sa piling mo bago pa likhain ang daigdig .
43017006	“ Ipinakilala na kita sa mga taong ibinigay mo sa akin mula sa daigdig . Sila’y iyo at ibinigay mo sila sa akin , at tinupad nila ang iyong salita .
43017007	Alam na nila na ang lahat ng ibinigay mo sa akin ay mula sa iyo ;
43017008	dahil itinuro ko sa kanila ang mga aral na ibinigay mo sa akin , at tinanggap naman nila . Natitiyak nilang ako’y tunay na galing sa iyo , at naniniwala silang ikaw nga ang nagsugo sa akin .
43017009	“ Idinadalangin ko sila ; hindi ang sanlibutang ito ang idinadalangin ko , kundi ang lahat ng ibinigay mo sa akin , sapagkat sila’y sa iyo .
43017010	Ang lahat ng sa akin ay sa iyo , at ang lahat ng sa iyo ay sa akin ; at napaparangalan ako sa pamamagitan nila .
43017011	At ngayon , ako’y papunta na sa iyo ; iiwanan ko na ang sanlibutang ito , ngunit sila ay nasa sanlibutan pa . Amang banal , ingatan mo po sila sa pamamagitan ng kapangyarihan ng iyong pangalan , ang pangalang ibinigay mo sa akin , upang kung paanong ikaw at ako ay iisa , gayundin naman sila’y maging isa .
43017012	Habang kasama nila ako , iningatan ko sila sa pamamagitan ng kapangyarihan ng iyong pangalan , ang pangalang ibinigay mo sa akin . Pinangalagaan ko sila at walang napahamak sa kanila , maliban sa taong humanap ng kanyang kapahamakan , upang matupad ang kasulatan .
43017013	Ngunit ngayon , ako’y papunta na sa iyo , at sinasabi ko ito habang ako’y nasa sanlibutan pa upang mapuspos sila ng aking kagalakan .
43017014	Naibigay ko na sa kanila ang iyong salita , at kinapootan sila ng mga tao sa sanlibutang ito , sapagkat hindi na sila taga-sanlibutan , tulad ko na hindi taga-sanlibutan .
43017015	Hindi ko idinadalanging kunin mo sila sa daigdig na ito , kundi iligtas mo sila sa Masama !
43017016	Hindi sila taga-sanlibutan , tulad ko na hindi rin taga-sanlibutan .
43017017	Italaga mo sila sa pamamagitan ng katotohanan ; ang salita mo ang katotohanan .
43017018	Kung paanong isinugo mo ako sa sanlibutan , gayundin naman , isinusugo ko sila sa sanlibutan .
43017019	At alang-alang sa kanila’y itinalaga ko sa iyo ang aking sarili , upang maitalaga rin sila sa pamamagitan ng katotohanan .
43017020	“ Hindi lamang sila ang idinadalangin ko ; idinadalangin ko pati ang mga mananalig sa akin dahil sa pahayag ng aking mga tagasunod .
43017021	Ama , maging isa nawa silang lahat . Kung paanong ikaw ay nasa akin at ako’y nasa iyo , gayundin naman , maging isa nawa sila sa atin upang ang mga tao sa daigdig ay maniwala na ikaw ang nagsugo sa akin .
43017022	Ibinigay ko na sa kanila ang karangalang ibinigay mo sa akin upang sila’y ganap na maging isa , tulad mo at ako na iisa .
43017023	Ako’y nasa kanila at ikaw ay nasa akin , upang lubusan silang maging isa . Dahil dito , makikilala ng mga tao sa daigdig na isinugo mo ako at sila’y minamahal mo , katulad ng pagmamahal mo sa akin .
43017024	“ Ama , sila ay ibinigay mo sa akin at nais kong makasama sila sa kinaroroonan ko upang makita nila ang karangalang ibinigay mo sa akin , sapagkat minahal mo na ako bago pa nilikha ang daigdig .
43017025	Mapagmahal na Ama , hindi ka kilala ng mga tao sa daigdig , ngunit kilala kita , at alam rin ng mga ibinigay mo sa akin na ikaw ang nagsugo sa akin .
43017026	Ipinakilala na kita sa kanila , at patuloy kitang ipapakilala , upang ang pagmamahal mo sa akin ay manatili sa kanila , at ako ay manatili rin sa kanila . ”
43018001	Pagkatapos ng panalanging ito , umalis si Jesus kasama ang kanyang mga alagad . Tumawid sila sa batis ng Kidron at pumasok sa isang halamanan doon .
43018002	Alam ng taksil na si Judas ang lugar na iyon sapagkat doon madalas magpunta si Jesus at ang kanyang mga alagad .
43018003	Pumunta doon si Judas , kasama ang ilang pinuno ng mga bantay sa Templo at isang grupo ng mga kawal Romano na padala ng mga punong pari at mga Pariseo . May dala silang mga lampara , ilawan at sandata .
43018004	Alam ni Jesus ang lahat ng mangyayari sa kanya kaya’t sila ay sinalubong niya at tinanong , “ Sino ang hinahanap ninyo ? ”
43018005	“ Si Jesus na taga-Nazaret , ” sagot nila . At sinabi niya , “ Ako si Jesus . ” Kaharap nila noon si Judas na nagtaksil sa kanya .
43018006	Nang sabihin niyang , “ Ako si Jesus , ” napaurong sila at natumba .
43018007	Muli siyang nagtanong , “ Sino nga ba ang hinahanap ninyo ? ” “ Si Jesus na taga-Nazaret , ” sagot nila .
43018008	Sumagot si Jesus , “ Sinabi ko na sa inyong ako si Jesus . Kung ako ang hinahanap ninyo , hayaan ninyong umalis ang mga taong ito . ”
43018009	Sa gayon , natupad ang kanyang sinabi , “ Ama , walang napahamak kahit isa sa mga ibinigay mo sa akin . ”
43018010	Binunot ni Simon Pedro ang kanyang tabak at tinaga ang kanang tainga ni Malco na isa sa mga alipin ng pinakapunong pari ng mga Judio .
43018011	Sinabi ni Jesus kay Pedro , “ Ibalik mo sa lalagyan ang iyong tabak ! Dapat kong danasin ang paghihirap na ibinigay sa akin ng Ama . ”
43018012	Dinakip nga si Jesus at iginapos ng mga bantay sa Templo at ng mga kawal na Romano na pinamumunuan ng isang kapitan .
43018013	Siya’y dinala muna kay Anas na biyenan ni Caifas , ang pinakapunong pari nang taong iyon .
43018014	Si Caifas ang nagpayo sa mga pinuno ng mga Judio na mas mabuti para sa kanila na isang tao lamang ang mamatay para sa bayan .
43018015	Sumunod kay Jesus si Simon Pedro at ang isa pang alagad . Ang alagad na ito ay kilala ng pinakapunong pari kaya’t nakapasok siyang kasama ni Jesus hanggang sa patyo ng bahay ng pinakapunong pari .
43018016	Naiwan naman si Pedro sa labas ng pintuan , kaya lumabas ang alagad na kilala ng pinakapunong pari , kinausap ang dalagang nagbabantay sa pinto at pinapasok si Pedro .
43018017	Si Pedro’y tinanong ng dalaga , “ Hindi ba’t isa ka sa mga alagad ng taong iyan ? ” “ Hindi , ” sagot ni Pedro .
43018018	Maginaw noon , kaya’t nagsigá ang mga utusan at ang mga bantay , at nag-umpukan sila sa paligid ng apoy upang magpainit . Nakihalo sa kanila si Pedro at nagpainit din .
43018019	Tinanong si Jesus ng pinakapunong pari tungkol sa kanyang mga alagad at sa kanyang mga itinuturo .
43018020	Sumagot si Jesus , “ Hayagan akong nagsasalita sa madla , at lagi akong nagtuturo sa mga sinagoga at sa Templo na pinagtitipunan ng mga Judio . Wala akong sinabi nang palihim .
43018021	Bakit ako ang tinatanong ninyo ? Ang tanungin ninyo’y ang mga nakarinig sa akin ; alam nila kung ano ang sinabi ko . ”
43018022	Pagkasabi nito’y sinampal siya ng isa sa mga pinuno ng mga bantay na naroroon . “ Bakit mo sinasagot nang ganyan ang pinakapunong pari ? ” tanong niya .
43018023	Sumagot si Jesus , “ Kung may nagawa akong masama , patunayan mo ! Ngunit kung totoo ang sinabi ko , bakit mo ako sinampal ? ”
43018024	Matapos ito , si Jesus ay nakagapos pa rin na ipinadala ni Anas kay Caifas , ang pinakapunong pari .
43018025	Habang nagaganap ito , si Simon Pedro ay patuloy na nagpapainit sa tabi ng apoy . Siya’y tinanong ng mga naroon , “ Hindi ba’t alagad ka rin ng taong iyan ? ” “ Hindi ! ” kaila ni Pedro .
43018026	Tinanong naman siya ng isa sa mga utusan ng pinakapunong pari ng mga Judio at kamag-anak ng lalaking natagpasan niya ng tainga , “ Hindi ba ikaw ang nakita kong kasama ni Jesus sa halamanan ? ”
43018027	Muling ikinaila ito ni Pedro , at narinig na tumilaok ang manok .
43018028	Maaga pa nang dalhin si Jesus sa palasyo mula sa bahay ni Caifas . Hindi pumasok ang mga pinuno ng mga Judio sa palasyo upang sila’y huwag maituring na di karapat-dapat kumain ng hapunang pampaskwa .
43018029	Kaya’t si Pilato ay lumabas sa palasyo at tinanong sila , “ Ano ang paratang ninyo laban sa taong ito ? ”
43018030	Sila’y sumagot , “ Hindi po namin siya dadalhin sa inyo kung hindi siya gumawa ng masama . ”
43018031	Sinabi sa kanila ni Pilato , “ Dalhin ninyo siya at hatulan ayon sa inyong batas . ” Subalit sumagot ang mga Judio , “ Wala po kaming kapangyarihang humatol ng kamatayan kaninuman . ”
43018032	Sa gayon , natupad ang sinabi ni Jesus nang ipahiwatig niya kung sa anong paraan siya mamamatay .
43018033	Si Pilato ay pumasok uli sa palasyo at ipinatawag si Jesus . “ Ikaw ba ang Hari ng mga Judio ? ” tanong niya .
43018034	Sumagot si Jesus , “ Iyan ba’y sarili mong palagay , o may ibang nagsabi sa iyo ? ”
43018035	Tugon ni Pilato , “ Hindi ako Judio . Ang mga kababayan mo at ang mga punong pari ang nagdala sa iyo rito . Ano ba ang ginawa mo ? ”
43018036	Sumagot si Jesus , “ Ang kaharian ko’y hindi sa daigdig na ito . Kung sa daigdig na ito ang aking kaharian , ipinakipaglaban sana ako ng aking mga tauhan at hindi naipagkanulo sa mga Judio . Ngunit hindi sa daigdig na ito ang aking kaharian ! ”
43018037	“ Kung ganoon , isa ka ngang hari ? ” sabi ni Pilato . Sumagot si Jesus , “ Ikaw na ang nagsasabing ako’y hari . Ito ang dahilan kung bakit ako ipinanganak at naparito sa daigdig , upang magsalita tungkol sa katotohanan . Nakikinig sa aking tinig ang sinumang nasa katotohanan . ”
43018038	“ Ano ba ang katotohanan ? ” tanong ni Pilato . Pagkasabi nito , muling lumabas si Pilato at sinabi sa mga Judio , “ Wala akong makitang kasalanan sa taong ito .
43018039	Ngunit ayon sa inyong kaugalian , dapat akong magpalaya ng isang bilanggo sa Pista ng Paskwa . Ibig ba ninyong palayain ko ang Hari ng mga Judio ? ”
43018040	“ Hindi ! ” sigaw nila . “ Hindi siya , kundi si Barabbas ! ” Si Barabbas ay isang tulisan .
43019001	Kaya’t ipinakuha ni Pilato si Jesus at ipinahagupit .
43019002	Ang mga kawal ay kumuha ng sangang matinik , ginawa itong korona at ipinutong kay Jesus . Siya rin ay sinuotan nila ng balabal na kulay ube at
43019003	bawat isa’y lumalapit sa kanya at patuyang bumabati , “ Mabuhay ang Hari ng mga Judio ! ” At kanilang pinagsasampal si Jesus .
43019004	Lumabas muli si Pilato at sinabi sa mga tao , “ Ihaharap ko siya sa inyo upang malaman ninyo na wala akong makitang kasalanan sa kanya ! ”
43019005	At inilabas nga si Jesus na may koronang tinik at balabal na kulay ube . Sinabi sa kanila ni Pilato , “ Sige ! Pagmasdan ninyo siya ! ”
43019006	Pagkakita sa kanya ng mga punong pari at ng mga bantay , sila’y nagsigawan , “ Ipako siya sa krus ! Ipako sa krus ! ” Sinabi ni Pilato , “ Kunin ninyo siya , bahala kayong magpako sa kanya dahil wala akong makitang kasalanan sa kanya . ”
43019007	Sumagot ang mga Judio , “ Ayon sa aming kautusa’y nararapat siyang mamatay , sapagkat siya’y nagpapanggap na Anak ng Diyos . ”
43019008	Nang marinig niya ang sinabi nila , lalong natakot si Pilato .
43019009	Muli siyang pumasok sa palasyo at tinanong si Jesus , “ Taga-saan ka ba ? ” Subalit hindi tumugon si Jesus .
43019010	Muling nagtanong si Pilato , “ Ayaw mo bang makipag-usap sa akin ? Hindi mo ba alam na may kapangyarihan akong palayain ka o ipapako sa krus ? ”
43019011	Sumagot si Jesus , “ Magagawa mo lamang iyan sapagkat ipinagkaloob sa iyo ng Diyos ang kapangyarihang iyan , kaya’t mas mabigat ang kasalanan ng nagdala sa akin dito sa harapan mo . ”
43019012	Nang marinig ito ni Pilato , lalo pa niyang hinangad na palayain si Jesus . Ngunit nagsigawan ang mga tao , “ Kapag pinalaya mo ang taong iyan , hindi ka kaibigan ng Emperador ! Ang sinumang nagpapanggap na hari ay kalaban ng Emperador . ”
43019013	Pagkarinig ni Pilato sa mga salitang ito , inilabas niya si Jesus at siya’y umupo sa hukuman , sa dakong tinatawag na “ Plataporma , ” Gabatha sa wikang Hebreo .
43019014	Araw noon ng Paghahanda sa Paskwa , at mag-aalas dose na ng tanghali . Sinabi ni Pilato sa mga Judio , “ Narito ang inyong hari ! ”
43019015	Sumigaw sila , “ Patayin siya ! Patayin ! Ipako sa krus ! ” “ Ipapako ko ba sa krus ang inyong hari ? ” tanong naman ni Pilato . Sumagot ang mga punong pari , “ Wala kaming hari kundi ang Emperador ! ”
43019016	Kaya’t ibinigay sa kanila ni Pilato si Jesus upang siya’y maipako sa krus . Kinuha nga nila si Jesus .
43019017	Inilabas siyang pasan ang kanyang krus papunta sa lugar na kung tawagi’y “ Lugar ng Bungo , ” Golgotha sa wikang Hebreo .
43019018	Pagdating doon , siya’y ipinako sa krus , kasama ng dalawa pa ; isa sa gawing kanan at isa sa kaliwa .
43019019	Isinulat ni Pilato ang ganitong mga salita at ipinalagay sa krus : “ Si Jesus na taga-Nazaret , ang Hari ng mga Judio . ”
43019020	Nasusulat ito sa mga wikang Hebreo , Latin , at Griego . Marami sa mga Judio ang nakabasa nito sapagkat malapit lamang sa lunsod ang dakong pinagpakuan kay Jesus .
43019021	Kaya’t ipinagpilitan ng mga punong pari kay Pilato , “ Hindi sana ninyo isinulat ang ‘ Ang Hari ng mga Judio ’ , kundi , ‘ Sinabi ng taong ito , Ako ang Hari ng mga Judio . ' "
43019022	Ngunit sumagot si Pilato , “ Ang naisulat ko’y naisulat ko na . ”
43019023	Nang si Jesus ay maipako na ng mga kawal , kinuha nila ang kanyang panlabas na kasuotan at pinaghati-hati sa apat . Kinuha rin nila ang kanyang mahabang panloob na kasuotan ; ito’y walang tahi at hinabi nang buo mula sa itaas hanggang sa ibaba .
43019024	Kaya’t nag-usap-usap ang mga kawal , “ Huwag nating punitin ito ; daanin na lamang natin sa palabunutan para malaman kung kanino ito mapupunta . ” Sa gayon , natupad ang isinasaad ng Kasulatan , “ Pinaghati-hatian nila ang aking kasuotan ; at nagpalabunutan sila kung kanino mapupunta ang aking damit . ”
43019025	Nakatayo sa tabi ng krus ni Jesus ang kanyang ina at ang kapatid nitong babae , si Maria na asawa ni Cleopas , at si Maria Magdalena .
43019026	Nang makita ni Jesus ang kanyang ina at ang minamahal niyang alagad na nasa tabi nito , sinabi niya , “ Ina , ituring mo siyang sariling anak ! ”
43019027	At sinabi niya sa alagad , “ Ituring mo siyang iyong ina ! ” Mula noon , sa bahay na ng alagad na ito tumira ang ina ni Jesus .
43019028	Alam ni Jesus na naganap na ang lahat ng bagay . Kaya’t upang matupad ang kasulatan ay sinabi niya , “ Nauuhaw ako ! ”
43019029	May isang mangkok doon na puno ng maasim na alak . Inilubog nila rito ang isang espongha , ikinabit iyon sa isang tangkay ng hisopo at idiniit sa kanyang bibig .
43019030	Nang masipsip na ni Jesus ang alak , sinabi niya , “ Naganap na ! ” Iniyuko niya ang kanyang ulo at nalagot ang kanyang hininga .
43019031	Noo’y Araw ng Paghahanda , at ayaw ng mga Judio na manatili sa krus ang mga bangkay hanggang sa Araw ng Pamamahinga , dahil natatangi ang Araw na iyon ng Pamamahinga . Kaya’t hiniling nila kay Pilato na ipabali ang mga binti ng mga ipinako sa krus at alisin ang mga bangkay .
43019032	Pumunta nga roon ang mga kawal at binali ang mga binti ng dalawang ipinakong kasabay ni Jesus .
43019033	Ngunit pagdating nila kay Jesus at makitang patay na ito , hindi na nila binali ang kanyang mga binti .
43019034	Subalit sinaksak ng isang kawal ang tagiliran ni Jesus sa pamamagitan ng sibat at agad dumaloy ang dugo at tubig .
43019035	Ang nakakita nito ang nagpahayag upang kayo’y maniwala . Totoo ang kanyang pahayag at alam niyang katotohanan ang sinasabi niya .
43019036	Nangyari ang lahat ng ito upang matupad ang sinasabi sa kasulatan , “ Walang mababali isa man sa kanyang mga buto . ”
43019037	At may bahagi pa rin ng kasulatan na nagsasabi , “ Pagmamasdan nila ang kanilang sinaksak ng sibat . ”
43019038	Pagkatapos nito , si Jose na taga-Arimatea ay nagsadya kay Pilato upang humingi ng pahintulot na makuha ang bangkay ni Jesus . Si Jose ay isang alagad ni Jesus , ngunit palihim lamang dahil sa takot niya sa mga Judio . Pinahintulutan naman siya ni Pilato , kaya’t kinuha niya ang bangkay ni Jesus .
43019039	Kasama rin niya si Nicodemo , ang taong nagsadya kay Jesus isang gabi . May dala siyang pabango , mga tatlumpung kilong pinaghalong mira at aloe .
43019040	Kinuha nila ang bangkay ni Jesus at nilagyan ng pabango habang binabalot sa isang mamahaling tela , ayon sa kaugalian ng mga Judio .
43019041	Malapit sa pinagpakuan kay Jesus ay may isang halamanan , at dito’y may isang bagong libingang hindi pa napaglilibingan .
43019042	Dahil noon ay bisperas ng Araw ng Pamamahinga , at dahil sa malapit naman ang libingang ito , doon nila inilibing si Jesus .
43020001	Madilim-dilim pa nang unang araw ng sanlinggo , pumunta si Maria Magdalena sa libingan . Naratnan niyang naalis na ang batong nakatakip sa pinto ng libingan .
43020002	Dahil dito , patakbo siyang pumunta kay Simon Pedro at sa alagad na mahal ni Jesus , at sinabi sa kanila , “ May kumuha sa Panginoon mula sa libingan , at hindi namin alam kung saan siya dinala ! ”
43020003	Sina Pedro at ang nasabing alagad ay nagpunta sa libingan . Kapwa sila tumakbo ngunit si Pedro’y naunahan noong isa .
43020004	
43020005	Yumuko ito at sumilip sa loob ng libingan ngunit hindi pumasok . Nakita niyang nakalagay doon ang mga mamahaling tela .
43020006	Nang dumating si Simon Pedro , tuluy-tuloy itong pumasok sa libingan at nakita nito ang mga telang lino ,
43020007	at ang panyong ibinalot sa ulo ni Jesus . Ang panyo ay hindi kasama ng mga mamahaling tela , kundi hiwalay na nakatiklop sa isang tabi .
43020008	Pumasok din ang alagad na naunang dumating at nakita niya ito , at siya’y naniwala .
43020009	Hindi pa nila nauunawaan noon na si Jesus ay kailangang muling mabuhay ayon sa kasulatan .
43020010	At umuwi ang mga alagad .
43020011	Si Maria ay nakatayong umiiyak sa labas ng libingan . Nang yumuko siya at sumilip sa loob ,
43020012	may nakita siyang dalawang anghel na nakadamit ng puti at nakaupo sa pinaglagyan ng bangkay ni Jesus , ang isa’y sa gawing ulunan at ang isa nama’y sa paanan .
43020013	Tinanong nila si Maria , “ Babae , bakit ka umiiyak ? ” Sumagot siya , “ May kumuha po sa aking Panginoon at hindi ko alam kung saan siya dinala . ”
43020014	Pagkasabi nito’y napalingon siya at nakita niya si Jesus na nakatayo roon , ngunit hindi niya nakilalang si Jesus iyon .
43020015	Tinanong siya ni Jesus , “ Babae , bakit ka umiiyak ? Sino ang hinahanap mo ? ” Akala ni Maria , ang kausap niya’y ang hardinero kaya’t sinabi niya , “ Ginoo , kung kayo po ang kumuha sa kanya , pakituro nga po ninyo sa akin kung saan ninyo siya dinala at kukunin ko . ”
43020016	“ Maria ! ” sabi ni Jesus . Humarap siya at kanyang sinabi sa wikang Hebreo , “ Raboni ! ” na ang ibig sabihi’y “ Guro . ”
43020017	Sabi ni Jesus , “ Huwag mo akong hawakan sapagkat hindi pa ako nakakapunta sa Ama . Sa halip , pumunta ka sa aking mga kapatid at sabihin mo sa kanila na aakyat ako sa aking Ama at inyong Ama , sa aking Diyos at inyong Diyos . ”
43020018	Kaya’t si Maria Magdalena ay pumunta sa mga alagad at sinabi sa kanila , “ Nakita ko ang Panginoon ! ” At sinabi rin niya sa kanila ang bilin ni Jesus .
43020019	Kinagabihan ng araw ng Linggo , ang mga alagad ay nagkakatipon . Nakasara ang mga pinto ng bahay na kanilang pinagtitipunan dahil sa takot nila sa mga Judio . Dumating si Jesus at tumayo sa kalagitnaan nila . “ Sumainyo ang kapayapaan ! ” sabi niya .
43020020	Pagkasabi nito , ipinakita niya ang kanyang mga kamay at ang kanyang tagiliran . Nang makita nila ang Panginoon , tuwang-tuwa ang mga alagad .
43020021	Sinabi na naman ni Jesus , “ Sumainyo ang kapayapaan ! Kung paanong isinugo ako ng Ama , isinusugo ko rin kayo . ”
43020022	Pagkatapos , sila’y hiningahan niya at sinabi , “ Tanggapin ninyo ang Espiritu Santo .
43020023	Ang patatawarin ninyo sa kanilang mga kasalanan ay pinatawad na nga , subalit ang hindi ninyo patatawarin ay hindi nga pinatawad . ”
43020024	Ngunit si Tomas , na tinatawag na Kambal at kabilang sa Labindalawa , ay wala roon nang dumating si Jesus .
43020025	Kaya’t sinabi sa kanya ng ibang mga alagad , “ Nakita namin ang Panginoon ! ” Sumagot si Tomas , “ Hindi ako maniniwala hangga’t hindi ko nakikita at nahahawakan ang butas ng mga pako sa kanyang mga kamay , at hangga’t hindi ko naisusuot ang aking daliri sa mga sugat na iyon at sa kanyang tagiliran . ”
43020026	Makalipas ang isang linggo , muling nagkatipon sa loob ng bahay ang mga alagad at kasama nila si Tomas . Nakasara ang mga pinto , ngunit nakapasok si Jesus at tumayo sa kalagitnaan nila . Sinabi niya , “ Sumainyo ang kapayapaan ! ”
43020027	At sinabi niya kay Tomas , “ Tingnan mo ang aking mga kamay . Ilagay mo ang iyong kamay sa aking tagiliran at huwag ka nang mag-alinlangan pa , sa halip ay maniwala ka . ”
43020028	Sumagot si Tomas , “ Panginoon ko at Diyos ko ! ”
43020029	Sinabi sa kanya ni Jesus , “ Naniniwala ka na ba dahil nakita mo ako ? Mapalad ang mga naniniwala kahit hindi nila ako nakita . ”
43020030	Marami pang himala ang ginawa ni Jesus na nasaksihan ng mga alagad , ngunit hindi nakasulat sa aklat na ito .
43020031	Ang mga nakatala rito ay isinulat upang kayo’y sumampalataya patuloy kayong sumampalataya . na si Jesus ang Cristo , ang Anak ng Diyos , at upang magkaroon kayo ng buhay sa pamamagitan niya .
43021001	Pagkatapos nito , muling nagpakita si Jesus sa mga alagad sa tabi ng Lawa ng Tiberias . Ganito ang nangyari :
43021002	magkakasama sina Simon Pedro , Tomas na tinatawag na Kambal , Nathanael na taga-Cana sa Galilea , ang mga anak ni Zebedeo , at dalawa pang alagad .
43021003	Sinabi sa kanila ni Simon Pedro , “ Mangingisda ako . ” “ Sasama kami , ” sabi nila . Umalis nga sila at sumakay sa isang bangka . Magdamag silang nangisda , subalit wala silang nahuli .
43021004	Nang mag-uumaga na , tumayo si Jesus sa pampang ngunit siya’y hindi nila nakilala .
43021005	Sinabi niya , “ Mga anak , mayroon ba kayong huli ? ” “ Wala po , ” sagot nila .
43021006	“ Ihulog ninyo ang lambat sa gawing kanan ng bangka at makakahuli kayo , ” sabi ni Jesus . Inihulog nga nila ang lambat at nang hilahin nila ito ay hindi nila makaya sa dami ng huli .
43021007	Sinabi kay Pedro ng alagad na minamahal ni Jesus , “ Ang Panginoon iyon ! ” Nang marinig ito ni Simon Pedro , nagsuot siya ng damit dahil nakahubad siya noon at saka lumusong sa tubig .
43021008	Dumaong sa pampang ang kasama niyang mga alagad , sakay ng bangka na hila-hila ang lambat na puno ng isda . Hindi sila gaanong malayo sa pampang , mga siyamnapung metro lamang .
43021009	Pagkaahon nila sa pampang , nakakita sila roon ng isdang iniihaw sa baga , at ilang tinapay .
43021010	“ Magdala kayo rito ng ilang isdang nahuli ninyo , ” sabi ni Jesus .
43021011	Kaya’t sumampa sa bangka si Simon Pedro at hinila sa pampang ang lambat na puno ng malalaking isda ; 153 ang lahat ng nahuli nila . Hindi nasira ang lambat , kahit ganoon karami ang mga isda .
43021012	“ Halikayo at mag-almusal tayo , ” sabi ni Jesus . Isa man sa mga alagad ay hindi nangahas magtanong sa kanya kung sino siya sapagkat alam nila na siya ang Panginoon .
43021013	Lumapit si Jesus , kinuha ang tinapay at ibinigay sa kanila . Ganoon din ang kanyang ginawa sa isda .
43021014	Ito ang ikatlong pagpapakita ni Jesus sa mga alagad pagkatapos ng kanyang muling pagkabuhay .
43021015	Pagkakain nila , tinanong ni Jesus si Simon Pedro , “ Simon , anak ni Juan , iniibig mo ba ako nang higit sa mga ito ? ” “ Opo , Panginoon , alam ninyong mahal ko kayo , ” tugon niya . Sinabi sa kanya ni Jesus , “ Kung gayon pakainin mo ang aking mga tupa . ”
43021016	Muli siyang tinanong ni Jesus , “ Simon , anak ni Juan , iniibig mo ba ako ? ” Sumagot si Pedro , “ Opo , Panginoon , alam ninyong mahal ko kayo . ” Sabi ni Jesus , “ Alagaan mo ang aking mga tupa . ”
43021017	Pangatlong ulit na tinanong siya ni Jesus , “ Simon , anak ni Juan , mahal mo ba ako ? ” Nalungkot si Pedro sapagkat tatlong beses siyang tinanong ng , “ Mahal mo ba ako ? ” At sumagot siya , “ Panginoon , alam po ninyo ang lahat ng bagay ; alam ninyong mahal ko kayo . ” Sinabi sa kanya ni Jesus , “ Pakainin mo ang aking mga tupa .
43021018	Pakatandaan mo : noong bata ka pa , ikaw ang nagbibihis sa iyong sarili at pumupunta ka kung saan mo gusto . Ngunit pagtanda mo , iuunat mo ang iyong mga kamay at iba ang magbibihis sa iyo at dadalhin ka sa lugar na di mo gusto . ”
43021019	Sinabi niya ito upang ipahiwatig kung paanong mamamatay si Pedro at kung paano niya pararangalan ang Diyos . Pagkatapos , sinabi sa kanya ni Jesus , “ Sumunod ka sa akin ! ”
43021020	Lumingon si Pedro at nakita niyang kasunod niya ang alagad na minamahal ni Jesus , ang siyang humilig sa dibdib ni Jesus nang sila’y naghahapunan at nagtanong , “ Panginoon , sino po ang magkakanulo sa inyo ? ”
43021021	Nang makita siya ni Pedro ay tinanong nito si Jesus , “ Panginoon , paano po naman ang taong ito ? ”
43021022	Sumagot si Jesus , “ Kung nais kong mabuhay siya hanggang sa pagbabalik ko , ano sa iyo ? Sumunod ka sa akin ! ”
43021023	Kumalat sa mga mananampalataya ang balitang hindi mamamatay ang alagad na ito . Ngunit hindi naman sinabi ni Jesus na hindi siya mamamatay , kundi , “ Kung nais kong mabuhay siya hanggang sa pagbabalik ko , ano sa iyo ? ”
43021024	Siya ang alagad na nagpapatotoo tungkol sa mga bagay na ito ; siya rin ang sumulat ng mga ito at alam naming totoo ang kanyang pahayag .
43021025	At marami pang ginawa si Jesus na kung isusulat lahat , inaakala kong hindi magkakasya kahit sa buong daigdig ang mga aklat na maisusulat tungkol dito .
44001001	Mahal kong Teofilo , Sa aking unang aklat ay isinalaysay ko ang lahat ng ginawa at itinuro ni Jesus buhat sa pasimula
44001002	hanggang sa araw na siya’y umakyat sa langit . Bago siya umakyat , ang mga apostol na kanyang hinirang ay pinagbilinan niya sa pamamagitan ng kapangyarihan ng Espiritu Santo .
44001003	Sa loob ng apatnapung araw pagkatapos ng kanyang pagkamatay , maraming ulit siyang nagpakita sa kanila at pinatunayan niyang siya’y talagang buháy . Siya’y nagpakita sa kanila at tinuruan niya tungkol sa paghahari ng Diyos .
44001004	Samantalang siya’y kasama pa nila , pinagbilinan sila ni Jesus , “ Huwag muna kayong aalis sa Jerusalem . Sa halip , hintayin ninyo roon ang ipinangako ng Ama na sinabi ko na sa inyo .
44001005	Si Juan ay nagbautismo sa tubig , ngunit di na magtatagal at babautismuhan kayo sa Espiritu Santo . ”
44001006	Nang muling magkatipon si Jesus at ang mga alagad , nagtanong sila kay Jesus , “ Panginoon , itatatag na po ba ninyong muli ang kaharian ng Israel ? ”
44001007	Sumagot si Jesus , “ Ang mga panahon at pagkakataon ay itinakda ng Ama sa kanyang sariling kapangyarihan , at hindi na kailangan pang malaman ninyo kung kailan iyon .
44001008	Subalit tatanggap kayo ng kapangyarihan pagbaba sa inyo ng Espiritu Santo , at kayo’y magiging mga saksi ko sa Jerusalem , sa buong Judea at sa Samaria , at hanggang sa dulo ng daigdig . ”
44001009	Pagkasabi nito , si Jesus ay iniakyat sa langit habang ang mga alagad ay nakatingin sa kanya , at natakpan siya ng ulap .
44001010	Sila’y nakatitig sa langit habang siya’y iniaakyat sa langit . Walang anu-ano’y dalawang lalaking nakaputi ang lumitaw sa tabi nila .
44001011	Sabi nila , “ Kayong mga taga-Galilea , bakit kayo nakatayo rito at nakatingin sa langit ? Itong si Jesus na umakyat sa langit ay magbabalik gaya ng nakita ninyong pag-akyat niya . ”
44001012	Nagbalik sa Jerusalem ang mga apostol buhat sa Bundok ng mga Olibo , na halos isang kilometro ang layo sa lunsod .
44001013	Pagdating sa bahay na kanilang tinutuluyan , umakyat sila sa silid sa itaas . Sila ay sina Pedro , Juan , Santiago , Andres , Felipe , Tomas , Bartolome , Mateo , si Santiago na anak ni Alfeo , si Simon na Makabayan , at si Judas na anak ni Santiago .
44001014	Lagi silang nagsasama-sama sa pananalangin kasama ang mga babae at si Maria na ina ni Jesus ; gayundin ang mga kapatid ni Jesus .
44001015	Makalipas ang ilang araw , nang nagkakatipon ang may 120 kapatid , tumayo sa harap nila si Pedro at nagsalita ,
44001016	“ Mga kapatid , kailangang matupad ang sinasabi sa Kasulatan na ipinahayag ng Espiritu Santo sa pamamagitan ni David tungkol kay Judas na nanguna sa mga dumakip kay Jesus .
44001017	Si Judas ay kabilang sa amin at naging kasama namin sa paglilingkod . ”
44001018	Ang kabayaran sa kanyang pagtataksil ay ibinili niya ng lupa . Doon siya nahulog nang patiwarik at sumabog ang kanyang tiyan at lumabas ang kanyang bituka .
44001019	Nabalita iyon sa buong Jerusalem , kaya nga’t ang lupang iyon ay tinawag na Akeldama sa kanilang wika , na ang kahulugan ay Bukid ng Dugo .
44001020	Sinabi pa ni Pedro , “ Nasusulat sa Aklat ng mga Awit , ‘ Ang tirahan niya’y tuluyang layuan , at huwag nang tirhan ninuman . ’ ‘ Ibigay sa iba ang kanyang tungkulin . ’
44001021	“ Kaya’t dapat tayong pumili ng isang makakasama namin bilang saksi sa muling pagkabuhay ni Jesus . Kailangang siya’y isa sa mga kasa-kasama namin sa buong panahong kasama kami ng Panginoong Jesus , mula nang bautismuhan ni Juan si Jesus hanggang sa siya ay iniakyat sa langit . ”
44001022	
44001023	Kaya’t pumili sila ng dalawang lalaki , si Matias at si Jose na tinatawag na Barsabas , na kilala rin sa pangalang Justo .
44001024	Pagkatapos , sila’y nanalangin , “ Panginoon , alam ninyo kung ano ang nasa puso ng lahat ng tao . Ipakita po ninyo sa amin kung sino sa dalawang ito ang inyong pinili
44001025	upang maging apostol na gaganap sa tungkuling tinalikdan ni Judas nang siya’y pumunta sa lugar na nararapat sa kanya . ”
44001026	Nagpalabunutan sila at si Matias ang napili . Kaya’t siya ang nadagdag sa labing-isang apostol .
44002001	Nagkakatipon silang lahat sa isang lugar nang sumapit ang araw ng Pentecostes .
44002002	Walang anu-ano’y may ingay na nagmula sa langit , na tulad ng ugong ng malakas na hangin , at napuno nito ang bahay na kinaroroonan nila .
44002003	May nakita silang parang mga dilang apoy na dumapo sa bawat isa sa kanila ,
44002004	at silang lahat ay napuspos ng Espiritu Santo at nagsimulang magsalita ng iba’t ibang wika , ayon sa ipinagkaloob sa kanila ng Espiritu .
44002005	May mga debotong Judio noon sa Jerusalem na nagmula sa bawat bansa sa buong mundo .
44002006	Nang marinig nila ang ugong , nagdatingan ang maraming tao . Namangha sila sapagkat nagsasalita ang mga alagad sa wika ng mga nakikinig .
44002007	Sa pagkamangha at pagtataka ay kanilang nasabi , “ Hindi ba taga-Galilea silang lahat ?
44002008	Bakit sila nakapagsasalita sa ating wika ?
44002009	Tayo’y mga taga-Partia , Media , Elam , Mesopotamia , Judea at Capadocia , Ponto at Asia .
44002010	Mayroon pa sa ating taga-Frigia at Pamfilia , Egipto at sa mga lupain ng Libya na malapit sa bayan ng Cirene , at mga nagmula sa Roma , mga Judio at mga Hentil na naakit sa pananampalatayang Judio .
44002011	May mga taga-Creta at Arabia rin . Paano sila nakapagsasalita sa ating mga wika tungkol sa mga kahanga-hangang ginawa ng Diyos ? ”
44002012	Hindi nila lubusang maunawaan ang nangyari , kaya’t nagtatanungan sila , “ Ano ang kahulugan nito ? ”
44002013	Ngunit may ilang nagsabi nang pakutya , “ Lasing lang ang mga iyan ! ”
44002014	Kaya’t tumayo si Pedro , kasama ng labing-isang apostol , at nagsalita nang malakas , “ Mga taga-Judea , at kayong lahat na mga panauhin sa Jerusalem , pakinggan ninyong mabuti ang sasabihin ko .
44002015	Hindi lasing ang mga taong ito , gaya ng palagay ninyo . Alas nuwebe pa lamang ng umaga ngayon .
44002016	Ang nakikita ninyo’y katuparan ng ipinahayag ni Propeta Joel ,
44002017	‘ Ito ang gagawin ko sa mga huling araw , ’ sabi ng Diyos , ‘ Ipagkakaloob ko ang aking Espiritu sa lahat ng tao ; ipahahayag ng inyong mga anak na lalaki at babae ang aking mensahe . Ang inyong mga kabataang lalaki ay makakakita ng mga pangitain , at ang inyong matatandang lalaki ay magkakaroon ng mga panaginip .
44002018	Sa panahong iyon , ibubuhos ko rin ang aking Espiritu , sa aking mga alipin , maging lalaki at maging babae , at ipahahayag nila ang aking mensahe .
44002019	Magpapakita ako ng mga kababalaghan sa langit at mga himala sa lupa ; dugo , apoy at makapal na usok .
44002020	Ang araw ay magdidilim , ang buwan ay pupulang parang dugo , bago dumating ang dakila at maluwalhating araw ng Panginoon .
44002021	At sa panahong iyon , ang lahat ng hihingi ng tulong sa pangalan ng Panginoon ay maliligtas . ’
44002022	“ Mga Israelita , pakinggan ninyo ito ! Si Jesus na taga-Nazaret ay sinugo ng Diyos . Pinatunayan ito ng mga himala , mga kababalaghan , at mga palatandaang ginawa ng Diyos sa pamamagitan niya . Alam ninyo ito sapagkat ang lahat ng ito ay naganap sa kalagitnaan ninyo .
44002023	Ngunit ang taong ito , na ipinagkanulo sa inyo ayon sa pasya at kaalaman ng Diyos sa mula’t mula pa , ay ipinapako ninyo at ipinapatay sa mga taong masasama .
44002024	Subalit siya’y muling binuhay ng Diyos at hinango sa kapangyarihan ng kamatayan , sapagkat hindi siya kayang ikulong nito ,
44002025	gaya ng sinabi ni David tungkol sa kanya , ‘ Alam kong kasama ko ang Panginoon sa tuwina , hindi ako matitinag sapagkat kapiling ko siya .
44002026	Kaya’t ako’y nagdiriwang , puso at diwa’y nagagalak , gayundin naman ako’y mabubuhay nang may pag-asa .
44002027	Sapagkat hindi mo ako pababayaan sa daigdig ng mga patay ; at hindi mo pahihintulutang mabulok ang iyong Banal na Lingkod .
44002028	Itinuro mo sa akin ang mga landas upang ako’y mabuhay , dahil sa ikaw ang kasama ko , ako’y mapupuno ng kagalakan . ’
44002029	“ Mga kapatid , sinasabi ko sa inyo na ang ninuno nating si David ay namatay at inilibing , at naririto ang kanyang libingan hanggang ngayon .
44002030	Siya’y propeta at alam niya ang pangako sa kanya ng Diyos , na magiging haring tulad niya ang isang magmumula sa kanyang angkan .
44002031	Kaya’t ang muling pagkabuhay ng Cristo ang nakita at ipinahayag ni David nang kanyang sabihin , ‘ Hindi siya pinabayaan sa daigdig ng mga patay ; at hindi itinulot na mabulok ang kanyang katawan . ’
44002032	Si Jesus ay muling binuhay ng Diyos at saksi kaming lahat sa pangyayaring iyon .
44002033	Pinaupo siya sa kanan ng Diyos at tinanggap niya mula sa Ama ang ipinangakong Espiritu Santo . Ito ang kanyang ibinuhos sa amin , tulad ng inyong nakikita at naririnig .
44002034	Hindi si David ang umakyat sa langit , kundi sinabi lamang niya , ‘ Sinabi ng Panginoon sa aking Panginoon , “ Maupo ka sa kanan ko ,
44002035	hanggang lubusan kong mapasuko sa iyo ang mga kaaway mo . ” ’
44002036	“ Kaya’t dapat malaman ng buong Israel na itong si Jesus na ipinako ninyo sa krus ay siyang ginawa ng Diyos na Panginoon at Cristo ! ”
44002037	Nabagbag ang kanilang kalooban nang marinig ito , kaya’t tinanong nila si Pedro at ang ibang mga apostol , “ Mga kapatid , ano ang dapat naming gawin ? ”
44002038	Sumagot si Pedro , “ Pagsisihan ninyo’t talikuran ang inyong mga kasalanan at magpabautismo kayo sa pangalan ni Jesu-Cristo upang kayo’y patawarin ; at ipagkakaloob sa inyo ang Espiritu Santo .
44002039	Sapagkat ang pangako ay para sa inyo at sa inyong mga anak , at sa lahat ng nasa malayo , sa bawat taong tatawagin ng ating Panginoong Diyos . ”
44002040	Marami pang inilahad si Pedro upang patunayan ang kanyang sinabi , at nanawagan siya sa kanila , “ Iligtas ninyo ang inyong mga sarili mula sa parusang sasapitin ng masamang lahing ito . ”
44002041	Kaya’t ang mga tumanggap sa sinabi niya ay nagpabautismo , at nadagdagan ang mga alagad ng may tatlong libong katao nang araw na iyon .
44002042	Nanatili sila sa itinuro ng mga apostol , sa pagsasama-sama bilang magkakapatid , sa pagpipira-piraso ng tinapay , at sa pananalangin .
44002043	Dahil sa maraming himala at kababalaghang nagagawa sa pamamagitan ng mga apostol , sa Jerusalem . naghari sa lahat ang takot .
44002044	Nagsasama-sama ang lahat ng sumasampalataya at ang kanilang mga ari-arian ay para sa kanilang lahat .
44002045	Ipinagbibili nila ang kanilang mga ari-arian at ang napagbilhan ay ipinamamahagi sa bawat isa ayon sa kanyang pangangailangan .
44002046	Araw-araw , sila’y nagkakatipon sa Templo , masayang nagpipira-piraso ng tinapay sa kanilang mga tahanan , at may malinis na kalooban .
44002047	Nagpupuri sila sa Diyos , at kinalulugdan rin sila ng lahat ng tao . At bawat araw ay idinaragdag sa kanila ng Panginoon ang mga inililigtas .
44003001	Minsan , nagpunta sina Pedro at Juan sa Templo ; alas tres ng hapon noon , ang oras ng pananalangin .
44003002	Sa pintuan ng Templo na tinatawag na Pintuang Maganda ay may isang lalaking lumpo mula pa nang ito’y isilang . Dinadala ito sa Templo araw-araw upang mamalimos sa mga taong pumapasok doon .
44003003	Nang makita nito sina Pedro at Juan na papasok sa Templo , siya’y humingi ng limos .
44003004	Tinitigan siya ng dalawa , at sinabi ni Pedro sa kanya , “ Tingnan mo kami ! ”
44003005	Tumingin nga siya sa kanila sa pag-asang siya’y lilimusan .
44003006	Ngunit sinabi ni Pedro , “ Wala akong pilak o ginto , ngunit may iba akong ibibigay sa iyo . Sa pangalan ni Jesu-Cristong taga-Nazaret , tumayo ka at lumakad . ”
44003007	Hinawakan niya sa kanang kamay ang lumpo at itinayo . Noon di’y lumakas ang mga paa at bukung-bukong ng lalaki ;
44003008	palukso itong tumayo at nagsimulang lumakad . Pumasok siya sa Templong kasama nila habang naglalakad , at lumulundag na nagpupuri sa Diyos .
44003009	Nakita ito ng lahat ,
44003010	at nang makilala nilang siya ang pulubing dati’y nakaupong namamalimos sa Pintuang Maganda ng Templo , namangha sila at nagtaka sa nangyari sa kanya .
44003011	Nakahawak pa siya kina Pedro at Juan sa lugar na tinatawag na Portiko ni Solomon , nang patakbong lumapit sa kanila ang mga taong takang-taka sa nangyari .
44003012	Kaya’t sinabi ni Pedro sa mga tao , “ Mga Israelita , bakit kayo nagtataka sa nangyaring ito ? Bakit ninyo kami tinitingnan nang ganyan ? Akala ba ninyo’y napalakad namin siya dahil sa sarili naming kapangyarihan o kabanalan ?
44003013	Pinarangalan ng Diyos ng ating mga ninunong sina Abraham , Isaac at Jacob ang kanyang Lingkod na si Jesus na isinakdal ninyo at itinakwil sa harap ni Pilato , gayong ipinasya na ni Pilatong palayain siya .
44003014	Itinakwil ninyo ang Banal at Matuwid , at hiniling na palayain ang isang mamamatay-tao .
44003015	Pinatay ninyo ang Pinagmumulan ng buhay , ngunit siya’y muling binuhay ng Diyos , at saksi kami sa pangyayaring iyon .
44003016	Ang kapangyarihan ng pangalan ni Jesus ang nagpagaling sa lalaking ito ; nangyari ito dahil sa pananalig sa kanyang pangalan . Ang pananalig kay Jesus ang lubusang nagpagaling sa kanya , tulad ng inyong nakikita .
44003017	“ Mga kapatid , alam kong hindi ninyo nalalaman ang inyong ginawa , gayundin ang inyong mga pinuno .
44003018	Ngunit sa ginawa ninyo’y natupad ang matagal nang ipinahayag ng Diyos sa pamamagitan ng mga propeta na ang Cristo ay kailangang magtiis ng hirap .
44003019	Kaya nga , magsisi kayo at magbalik-loob sa Diyos upang patawarin kayo sa inyong mga kasalanan ,
44003020	at nang sa gayon ay sumapit na ang panahon ng kapahingahang mula sa Panginoon . Susuguin niya si Jesus , ang Cristong hinirang mula pa noong una para sa inyo .
44003021	Siya’y dapat munang manatili sa langit hanggang sa dumating ang pagbabago ng lahat ng bagay , ayon sa ipinahayag ng Diyos sa pamamagitan ng kanyang mga banal na propeta mula pa noong una .
44003022	Sapagkat sinabi ni Moises , ‘ Mula sa inyo , ang Panginoon ninyong Diyos ang ating Panginoong Diyos . ay pipili para sa inyo ng isang propetang katulad ko . Sundin ninyo ang lahat ng kanyang sasabihin sa inyo .
44003023	Ang sinumang hindi sumunod sa propetang iyon ay ihihiwalay sa bayan ng Diyos at lilipulin . ’
44003024	Ang lahat ng propeta , mula kay Samuel at lahat ng sumunod sa kanya , ay nagpahayag din tungkol sa panahong iyon .
44003025	Ang mga pangako ng Diyos sa pamamagitan ng mga propeta ay para sa inyo , at kasama kayo sa kasunduan na ginawa ng Diyos at ng inyong mga ninuno ating mga ninuno . nang kanyang sabihin kay Abraham , ‘ Pagpapalain ko ang lahat ng angkan sa daigdig sa pamamagitan ng iyong lahi . ’
44003026	Kaya’t matapos buhayin ng Diyos ang kanyang Lingkod , sa inyo siya unang isinugo upang pagpalain at tulungan kayong tumalikod sa inyong masasamang pamumuhay . ”
44004001	Nagsasalita pa sina Pedro at Juan sa mga taong bayan nang dumating ang mga paring Judio , ang kapitan ng mga bantay sa Templo at ang mga Saduseo .
44004002	Galit na galit sila sa dalawang apostol dahil ipinapangaral nila sa mga tao na si Jesus ay muling nabuhay , at iyon ang katibayan na muling mabubuhay ang mga patay .
44004003	Kaya’t dinakip nila ang dalawa , at ikinulong muna hanggang kinabukasan sapagkat gabi na noon .
44004004	Gayunman , marami sa nakarinig ng kanilang pangangaral ang sumampalataya kay Jesus , kaya’t umabot sa limanlibo ang bilang ng mga lalaki .
44004005	Kinabukasan , nagtipon sa Jerusalem ang mga tagapanguna ng mga Judio , ang mga matatandang namumuno sa bayan at ang mga tagapagturo ng Kautusan .
44004006	Kasama nila si Anas , ang pinakapunong pari , si Caifas , si Juan , si Alejandro , at ang iba pang mga kamag-anak ng pinakapunong pari .
44004007	Pinaharap nila ang mga apostol at tinanong , “ Sa anong kapangyarihan o sa kaninong pangalan ninyo ginagawa ang bagay na ito ? ”
44004008	Sumagot si Pedro na puspos ng Espiritu Santo , “ Mga tagapanguna at pinuno ng bayan ,
44004009	kung sinisiyasat ninyo kami ngayon tungkol sa kabutihang ginawa namin sa lumpong ito at kung paano siya gumaling ,
44004010	nais kong malaman ninyong lahat at ng buong Israel na ang taong ito ay nakatayo sa inyong harapan at lubusang gumaling dahil sa kapangyarihan ng pangalan ni Jesu-Cristo na taga-Nazaret , na inyong ipinako sa krus ngunit muling binuhay ng Diyos .
44004011	Ang Jesus na ito , ‘ Ang batong itinakwil ninyong mga tagapagtayo ng bahay , ang siyang naging batong-panulukan . ’
44004012	Sa kanya lamang matatagpuan ang kaligtasan , sapagkat walang ibang pangalan ng sinumang tao sa buong mundo na ibinigay ng Diyos sa mga tao upang tayo ay maligtas . ”
44004013	Nagtaka ang buong Sanedrin sa katapangang ipinakita nina Pedro at Juan , lalo na nang malaman nilang mga karaniwang tao lamang ang mga ito at hindi nakapag-aral . Nalaman din nilang dating kasamahan ni Jesus ang mga ito .
44004014	Ngunit dahil kaharap nila ang taong pinagaling , na nakatayo sa tabi nina Pedro at Juan , wala silang masabi laban sa dalawa .
44004015	Kaya’t ang dalawa ay pinalabas muna ng Sanedrin , at saka sila nag-usap .
44004016	“ Ano ang gagawin natin sa mga taong ito ? Hayag na sa buong Jerusalem na isang pambihirang himala ang naganap sa pamamagitan nila ; hindi natin ito maikakaila .
44004017	Pagsabihan na lamang natin sila na huwag nang magsalita kaninuman tungkol kay Jesus upang huwag nang mabalita ang pangyayaring ito . ”
44004018	Kaya’t muli nilang ipinatawag sina Pedro at pinagsabihang huwag nang magsasalita o magtuturo pang muli tungkol kay Jesus .
44004019	Subalit sumagot sina Pedro at Juan , “ Kayo na ang humatol kung alin ang tama sa paningin ng Diyos , ang sumunod sa inyo o ang sumunod sa Diyos .
44004020	Hindi maaaring di namin ipahayag ang aming nakita at narinig . ”
44004021	Wala silang makitang paraan upang parusahan ang dalawa , sapagkat ang mga tao’y nagpupuri sa Diyos dahil sa nangyari . Kaya’t binalaan nila ang dalawa nang lalo pang mahigpit , at saka pinalaya .
44004022	Ang lalaking pinagaling ay mahigit nang apatnapung taong gulang .
44004023	Nang palayain na sina Pedro at Juan , pumunta sila sa mga kasamahan nila at ibinalita ang sinabi ng mga punong pari at ng mga pinuno ng bayan .
44004024	Nang marinig ito ng mga mananampalataya , sama-sama silang nanalangin sa Diyos , “ Panginoon , kayo po ang lumikha ng langit at ng lupa , ng dagat at ng lahat ng nilalaman nito !
44004025	Kayo po ang nagsalita sa pamamagitan ng aming ninunong si David na inyong lingkod nang sabihin niya sa patnubay ng Espiritu Santo , ‘ Bakit galit na galit ang mga Hentil , at ang mga tao’y nagbabalak ng walang kabuluhan ?
44004026	Naghahandang makibaka ang mga hari sa lupa , at nagtitipon ang mga pinuno laban sa Panginoon at sa kanyang Hinirang . ’
44004027	Nagkatipon nga sa lunsod na ito sina Herodes at Poncio Pilato , kasama ang mga Hentil at ang buong Israel , laban sa inyong banal na Lingkod na si Jesus , ang inyong Hinirang .
44004028	Nagkatipon sila kaya’t naisakatuparan ang mga dapat mangyari , ayon sa itinakda ninyo noon pang una .
44004029	At ngayon , Panginoon , tingnan ninyo , pinagbabantaan nila kami . Tulungan ninyo ang inyong mga alipin na maipangaral nang buong tapang ang inyong salita .
44004030	Iunat ninyo ang inyong kamay upang magpagaling , at loobin ninyo na sa pangalan ng inyong banal na Lingkod na si Jesus ay makagawa kami ng mga himala . ”
44004031	Pagkatapos nilang manalangin , nayanig ang kanilang pinagtitipunan . Silang lahat ay napuspos ng Espiritu Santo at buong tapang na nangaral ng salita ng Diyos .
44004032	Nagkakaisa ang damdamin at isipan ng lahat ng mananampalataya , at di itinuturing ninuman na sarili niya ang kanyang mga ari-arian , kundi para sa lahat .
44004033	Taglay ang dakilang kapangyarihan , ang mga apostol ay patuloy na nagpapatotoo tungkol sa muling pagkabuhay ng Panginoong Jesus . Panginoong Jesu-Cristo . At ibinuhos ng Diyos ang kanyang pagpapala sa kanilang lahat .
44004034	Walang kinakapos sa kanila sapagkat ipinagbibili nila ang kani-kanilang lupa o bahay , at ang pinagbilhan
44004035	ay dinadala nila sa mga apostol . Ipinamamahagi naman iyon ayon sa pangangailangan ng bawat isa .
44004036	Ganoon ang ginawa ni Jose , isang Levitang taga-Cyprus , na tinawag ng mga apostol na Bernabe , na ang ibig sabihi’y “ Anak na Matulungin . ”
44004037	Ipinagbili niya ang kanyang bukid at ibinigay sa mga apostol ang pinagbilhan .
44005001	Mayroon namang mag-asawa na nagbenta rin ng kanilang ari-arian ; Ananias ang pangalan ng lalaki at Safira naman ang babae .
44005002	Subalit nagsabwatan ang dalawa at hindi ibinigay ni Ananias sa mga apostol ang buong pinagbilhan .
44005003	Kaya’t sinabi ni Pedro , “ Ananias , bakit ka nagpadala kay Satanas at nagsinungaling ka sa Espiritu Santo ? Bakit mo binawasan ang pinagbilhan mo ng lupa ?
44005004	Bago mo ipinagbili ang lupa , hindi ba iyo iyon ? At nang maipagbili na , hindi ba iyo rin ang pinagbilhan ? Bakit mo naisipang gawin iyon ? Hindi ka sa tao nagsinungaling kundi sa Diyos . ”
44005005	Nang marinig ito ni Ananias , siya’y patay na bumagsak , at lahat ng nakabalita sa pangyayaring iyon ay pinagharian ng matinding takot .
44005006	Lumapit ang ilang binata , binalot ang bangkay , at siya’y inilibing .
44005007	Pagkaraan ng may tatlong oras , dumating naman ang kanyang asawa na walang kamalay-malay sa nangyari .
44005008	Kinausap siya ni Pedro , “ Sabihin mo sa akin , ito nga ba lamang ang kabuuang halagang pinagbilhan ninyo ng inyong lupa ? ” “ Oo , iyan lamang , ” sagot ng babae .
44005009	Kaya’t sinabi sa kanya ni Pedro , “ Bakit nagkaisa kayong subukin ang Espiritu ng Panginoon ? Hayan ! Kadarating pa lamang ng mga naglibing sa iyong asawa , at ikaw naman ngayon ang isusunod nilang ilibing ! ”
44005010	Noon di’y nabuwal si Safira sa paanan ni Pedro at namatay . Pagpasok ng mga binata , nakita nilang patay na siya kaya’t inilibing siya sa tabi ng kanyang asawa .
44005011	Nakadama ng matinding takot ang buong iglesya at ang lahat ng nakabalita nito .
44005012	Maraming himalang ginawa ang mga apostol , na pawang nasaksihan ng mga tao . Sa Portiko ni Solomon nagtitipon ang mga mananampalataya ,
44005013	ngunit natatakot sumama sa kanila ang mga di mananampalataya , kahit na humahanga ang mga ito sa kanila .
44005014	Samantala , parami nang parami ang mga lalaki at babaing nananalig sa Panginoon .
44005015	Dinadala sa mga lansangan ang mga maysakit at inilalagay sa mga papag at banig upang pagdaan ni Pedro ay matamaan man lamang ng kanyang anino ang ilan sa kanila .
44005016	Dumating din ang maraming tao mula sa mga karatig-bayan ng Jerusalem , dala ang kanilang mga maysakit at mga pinapahirapan ng masasamang espiritu ; at gumaling silang lahat .
44005017	Nainggit sa mga apostol ang pinakapunong pari at ang mga kasamahan niyang Saduseo , kaya’t kumilos sila .
44005018	Dinakip nila ang mga apostol at ibinilanggo .
44005019	Ngunit kinagabiha’y binuksan ng isang anghel ng Panginoon ang bilangguan at inilabas ang mga apostol . Sinabi nito sa kanila ,
44005020	“ Pumunta kayo sa Templo at ipahayag sa tao ang buong mensahe tungkol sa bagong pamumuhay na ito . ”
44005021	Kaya nang mag-uumaga na , pumasok sa Templo ang mga apostol at nagturo sa mga tao . Nagtipon naman ang pinakapunong pari at ang kanyang mga kasamahan , at tumawag ng pangkalahatang pulong ng buong Sanedrin . Ipinakuha nila sa bilangguan ang mga apostol ,
44005022	ngunit ang mga ito ay wala na nang dumating doon ang mga kawal kaya’t nagbalik sila sa Sanedrin at nag-ulat ,
44005023	“ Nakita po namin na nakasusing mabuti ang pintuan ng bilangguan at nakatayo roon ang mga bantay . Ngunit nang buksan namin , wala kaming nakitang tao sa loob ! ”
44005024	Nang marinig ito , nabahala ang mga punong pari at ang kapitan ng mga bantay sa Templo . Hindi nila maubos-maisip kung ano ang nangyari sa mga apostol .
44005025	Siya namang pagdating ng isang taong ganito ang sabi , “ Tingnan po ninyo , ang mga lalaking ipinakulong ninyo ay naroon sa Templo at nagtuturo sa mga tao . ”
44005026	Kaya’t pumunta sa Templo ang kapitan , kasama ang kanyang mga tauhan . Isinama nila ang mga apostol , ngunit hindi sila gumamit ng dahas sa pangambang baka sila pagbabatuhin ng mga tao .
44005027	Iniharap nila sa Sanedrin ang mga apostol at siniyasat sila ng pinakapunong pari .
44005028	Sinabi niya , “ Hindi ba’t mahigpit namin kayong pinagbawalang mangaral sa pangalan ng Jesus na iyan ? Ngunit tingnan ninyo ang inyong ginawa ! Laganap na sa Jerusalem ang inyong itinuturo at nais pa ninyo kaming papanagutin sa pagkamatay ng taong iyan ! ”
44005029	Sumagot si Pedro at ang ibang mga apostol , “ Sa Diyos kami dapat sumunod , at hindi sa tao .
44005030	Ang Diyos ng ating mga ninuno ang muling bumuhay kay Jesus na pinatay ninyo nang siya’y inyong ipapako sa krus .
44005031	Iniakyat siya ng Diyos sa kanyang kanan bilang Tagapanguna at Tagapagligtas , upang bigyan ang mga Israelita ng pagkakataong magsisi at tumalikod sa kasalanan , at nang sa gayon ay magkamit sila ng kapatawaran .
44005032	Saksi kami sa mga bagay na ito , kami at ang Espiritu Santo na ipinagkaloob ng Diyos sa mga sumusunod sa kanya . ”
44005033	Nagngitngit sa galit ang mga bumubuo ng Sanedrin nang marinig ito , at nais nilang ipapatay ang mga apostol .
44005034	Ngunit tumayo ang isa sa kanila na ang pangalan ay Gamaliel , isang Pariseong guro ng Kautusan at iginagalang ng buong bayan . Iniutos niyang ilabas muna ang mga apostol ,
44005035	at pagkatapos ay nagsalita , “ Mga kababayan , isipin ninyong mabuti ang gagawin ninyo sa mga taong ito .
44005036	Hindi pa nagtatagal mula nang lumitaw si Teudas na nagpanggap na isang dakilang pinuno , at nakaakit ng may apatnaraang tagasunod . Ngunit nang mapatay siya , nagkahiwa-hiwalay ang kanyang mga tauhan at nauwi sa wala ang kanilang kilusan .
44005037	Pagkatapos , lumitaw naman si Judas na taga-Galilea noong panahon ng pagpapatala ng mga mamamayan , at nakaakit din ito ng maraming tauhan . Nang mapatay siya , nagkahiwa-hiwalay din ang mga tagasunod niya .
44005038	Kaya’t ganito ang payo ko : huwag ninyong pakialaman ang mga taong ito ; hayaan ninyo sila . Kung ang kanilang plano o kilusan ay mula sa tao , ito’y kusang maglalaho .
44005039	Ngunit kung ito’y mula sa Diyos , hindi ninyo ito mahahadlangan , at lilitaw pang kayo’y lumalaban sa Diyos ! ” Sinunod nga nila ang payo ni Gamaliel .
44005040	Pinapasok nilang muli ang mga apostol , at matapos ipahagupit at pagbawalang mangaral sa pangalan ni Jesus , ang mga ito’y pinalaya .
44005041	Nilisan ng mga apostol ang Sanedrin at sila’y galak na galak sapagkat minarapat ng Diyos na sila’y magdanas ng panlalait alang-alang sa pangalan ni Jesus .
44005042	At araw-araw , nagpupunta sila sa Templo at sa mga bahay-bahay upang magturo at mangaral tungkol kay Jesus , ang Cristo .
44006001	Patuloy ang pagdami ng mga mananampalataya at dumating ang panahong nagreklamo ang mga Helenista laban sa mga Hebreo . Sinabi nilang ang mga biyuda sa pangkat nila ay napapabayaan sa pang-araw-araw na pamamahagi ng ikabubuhay .
44006002	Kaya’t tinipon ng Labindalawa ang buong kapulungan ng mga mananampalataya at sinabi sa kanila , “ Hindi namin dapat pabayaan ang pangangaral ng salita ng Diyos upang mangasiwa sa pamamahagi ng ikabubuhay .
44006003	Kaya , Subalit . mga kapatid , pumili kayo sa mga kasamahan ninyo ng pitong lalaking iginagalang , puspos ng Espiritu , at matatalino upang ilagay namin sila sa tungkuling ito .
44006004	Samantala , iuukol naman namin ang aming panahon sa pananalangin at sa pangangaral ng salita . ”
44006005	Nalugod ang buong kapulungan sa panukalang ito , kaya’t pinili nila si Esteban , isang lalaking lubusang nananampalataya sa Diyos at puspos ng Espiritu Santo , at sina Felipe , Procoro , Nicanor , Timon , Parmenas , at si Nicolas na taga-Antioquia , isang Hentil na nahikayat sa pananampalataya ng mga Judio .
44006006	Nang iharap sila sa mga apostol , sila’y ipinanalangin at pinatungan ng kamay .
44006007	Patuloy na lumaganap ang salita ng Diyos at ang mga sumasampalataya ay parami nang parami sa Jerusalem . Maging sa mga paring Judio ay marami ring sumampalataya .
44006008	Pinagpala ng Diyos si Esteban at pinagkalooban ng kapangyarihan , kaya’t nakakagawa siya ng maraming kababalaghan at himala sa harapan ng madla .
44006009	Minsan , nakipagtalo sa kanya ang ilang kasapi ng sinagoga ng mga Pinalaya , na binubuo ng mga Judiong taga-Cirene , Alejandria , Cilicia , at Asia .
44006010	Ngunit wala silang magawâ sa karunungang kaloob ng Espiritu kay Esteban .
44006011	Kaya’t lihim nilang sinulsulan ang ilang lalaki na magpatotoo laban sa kanya ng ganito , “ Narinig naming nilalait niya si Moises at ang Diyos . ”
44006012	Sa gayon , naudyukan nilang magalit kay Esteban ang mga tao , ang mga pinuno ng bayan at ang mga tagapagturo ng Kautusan . Siya’y sinunggaban nila at dinala sa Sanedrin .
44006013	Nagharap sila ng mga sinungaling na saksi laban kay Esteban . Sinabi nila , “ Ang taong ito ay walang tigil ng pagsasalita laban sa banal na Templo at sa Kautusan ni Moises .
44006014	Narinig naming sinasabi niya na ang Templo raw ay gigibain nitong si Jesus na taga-Nazaret , at papalitan ang mga kaugaliang ipinamana sa atin ni Moises . ”
44006015	Si Esteban ay pinagmasdang mabuti ng lahat ng nakaupo sa Sanedrin , at nakita nila na ang kanyang mukha ay parang mukha ng anghel .
44007001	Si Esteban ay tinanong ng pinakapunong pari , “ Totoo ba ang lahat ng ito ? ”
44007002	Sumagot si Esteban , “ Mga kapatid at mga magulang , pakinggan ninyo ang sasabihin ko . Ang dakila at makapangyarihang Diyos ay nagpakita sa ating ninunong si Abraham nang siya’y nasa Mesopotamia pa , bago siya nanirahan sa Haran .
44007003	Sinabi sa kanya ng Diyos , ‘ Iwanan mo ang iyong lupain at mga kamag-anakan at pumunta ka sa lupaing ituturo ko sa iyo . ’
44007004	“ Kaya’t umalis siya sa lupain ng mga Caldeo at nanirahan sa Haran . Pagkamatay ng kanyang ama , siya’y pinalipat ng Diyos sa lupaing ito na inyong tinitirhan ngayon .
44007005	Gayunman , hindi pa siya binigyan dito ng Diyos ng kahit na kapirasong lupa , ngunit ipinangako sa kanya na ang lupaing ito ay magiging pag-aari niya at ng magiging lahi niya , kahit na wala pa siyang anak noon .
44007006	Ganito ang sinabi sa kanya ng Diyos , ‘ Makikitira sa ibang lupain ang iyong magiging lahi . Aalipinin sila roon at pahihirapan sa loob ng apatnaraang taon ,
44007007	ngunit paparusahan ko ang bansang aalipin sa kanila . Aalis sila roon at sasamba sa akin sa lugar na ito . ’
44007008	At iniutos ng Diyos kay Abraham ang pagtutuli bilang palatandaan ng kanilang kasunduan . Kaya’t nang isilang si Isaac , tinuli niya ito sa ikawalong araw . Ganoon din ang ginawa ni Isaac sa anak niyang si Jacob , at ginawa naman ni Jacob sa labindalawa niyang anak na lalaki , na siyang naging mga ama ng labindalawang lipi .
44007009	“ Ang mga anak na lalaki ni Jacob ay nainggit sa kapatid nilang si Jose , kaya’t siya’y ipinagbili nila upang maging alipin sa Egipto . Ngunit kasama niya ang Diyos ,
44007010	at hinango siya ng Diyos sa lahat ng kanyang kahirapan . Pinagpala siya ng Diyos at pinagkalooban ng karunungan nang humarap siya sa Faraon , ang hari ng Egipto . Siya’y ginawa nitong gobernador ng Egipto at tagapamahala ng buong sambayanan ng hari .
44007011	“ Nagkaroon ng taggutom at matinding paghihirap sa buong Egipto at Canaan . Maging ang ating mga ninuno ay walang makunan ng pagkain .
44007012	Kaya’t nang mabalitaan ni Jacob na may trigo sa Egipto , pinapunta niya roon ang ating mga ninuno .
44007013	Sa ikalawang pagpunta nila , nagpakilala si Jose sa kanyang mga kapatid , at nalaman naman ng Faraon ang tungkol sa kanyang pamilya .
44007014	Dahil dito’y ipinasundo ni Jose ang kanyang amang si Jacob at ang buong pamilya nito , pitumpu’t limang katao silang lahat .
44007015	Pumunta nga si Jacob sa Egipto at doon siya namatay , gayundin ang kanyang mga anak .
44007016	Ang kanilang mga labî ay dinala sa Shekem at inilagay sa libingang binili ni Abraham sa mga anak ni Hamor .
44007017	“ Maraming-marami na ang mga Israelita sa Egipto nang sumapit ang panahon para tuparin ng Diyos ang kanyang pangako kay Abraham .
44007018	Si Jose naman ay hindi na kilala ng hari ng Egipto nang panahong iyon .
44007019	Dinaya at pinahirapan ng hari ang ating ninuno at iniutos niya na itapon ang kanilang mga sanggol upang mamatay .
44007020	Noon ipinanganak si Moises , isang batang kinalulugdan ng Diyos . Tatlong buwan siyang inalagaan sa kanilang tahanan ,
44007021	at nang siya’y itapon , inampon siya ng anak na babae ng Faraon , at pinalaking parang sariling anak .
44007022	Tinuruan siya sa lahat ng karunungan ng mga Egipcio , at siya’y naging dakila sa salita at sa gawa .
44007023	“ Nang si Moises ay apatnapung taon na , nagpasya siyang dalawin ang kanyang mga kababayang Israelita upang tingnan ang kanilang kalagayan .
44007024	Nakita niyang inaapi ng isang Egipcio ang isa sa kanila , kaya’t ipinagtanggol niya ito , at napatay niya ang Egipciong iyon .
44007025	Akala ni Moises ay mauunawaan ng kanyang mga kababayan na sila’y ililigtas ng Diyos sa pamamagitan niya . Ngunit hindi nila ito naunawaan .
44007026	Kinabukasan , may nakita siyang dalawang Israelitang nag-aaway , at sinikap niyang sila’y pagkasunduin . Sabi niya , ‘ Mga kaibigan , pareho kayong Israelita . Bakit kayo nag-aaway ? ’
44007027	Subalit tinabig siya ng lalaking nananakit at pinagsabihan ng ganito : ‘ Sino ang naglagay sa iyo upang mamahala at humatol sa amin ?
44007028	Nais mo rin ba akong patayin gaya ng ginawa mo kahapon doon sa Egipcio ? ’
44007029	Nang marinig ito ni Moises , siya’y tumakas at nanirahan sa lupain ng Midian . Nag-asawa siya roon at nagkaanak ng dalawang lalaki .
44007030	“ Makalipas ang apatnapung taon , samantalang si Moises ay nasa ilang na di-kalayuan sa Bundok ng Sinai , nagpakita sa kanya ang isang anghel sa isang nagliliyab na mababang punongkahoy .
44007031	Namangha si Moises sa kanyang nakita , at nang lapitan niya ito upang tingnang mabuti , narinig niya ang tinig ng Panginoon ,
44007032	‘ Ako ang Diyos na sinamba ng iyong mga ninuno , ang Diyos nina Abraham , Isaac at Jacob . ’ Nanginig sa takot si Moises at hindi makatingin .
44007033	Sinabi sa kanya ng Panginoon , ‘ Alisin mo ang iyong sandalyas sapagkat banal na lugar ang kinaroroonan mo .
44007034	Nakita ko ang paghihirap ng aking bayan sa Egipto ; narinig ko ang kanilang daing , at bumabâ ako upang sila’y iligtas . Halika’t isusugo kita sa Egipto . ’
44007035	“ Itinakwil nila si Moises nang kanilang sabihin , ‘ Sino ang naglagay sa iyo upang maging pinuno at hukom namin ? ’ Ngunit ang Moises ding iyon ang isinugo ng Diyos upang mamuno at magligtas sa kanila , sa tulong ng anghel na nagpakita sa kanya sa mababang punongkahoy .
44007036	Sila ay hinango niya sa kanilang kahirapan sa pamamagitan ng mga himalang ginawa niya sa Egipto , sa Dagat na Pula at sa ilang , sa loob ng apatnapung taon .
44007037	Siya rin ang Moises na nagsabi sa mga Israelita , ‘ Mula sa inyo , ang Diyos ay pipili ng isang propeta upang gawing propetang tulad ko . ’
44007038	Siya ang kasama ng mga Israelita sa ilang . Siya ang nakipag-usap sa anghel na nagsalita sa kanya at sa ating mga ninuno sa Bundok ng Sinai . Siya ang tumanggap ng mga salitang nagbibigay-buhay mula sa Diyos upang ibigay sa atin .
44007039	“ Ngunit hindi siya sinunod ng ating mga ninuno . Sa halip , siya’y kanilang itinakwil , at mas gusto pa nilang magbalik sa Egipto .
44007040	Sinabi pa nila kay Aaron , ‘ Igawa mo kami ng mga diyos na mangunguna sa amin , sapagkat hindi namin alam kung napaano na ang Moises na iyan na naglabas sa amin mula sa lupain ng Egipto . ’
44007041	At gumawa nga sila ng isang diyus-diyosang kahawig ng guya . Nag-alay sila ng handog at ipinagpista ang diyus-diyosang hinugis ng kanilang kamay .
44007042	Dahil diyan , itinakwil sila ng Diyos at hinayaang sumamba sa mga bituin sa langit , ayon sa nakasulat sa aklat ng mga propeta : ‘ Bayang Israel , hindi naman talaga ako ang tunay na hinandugan ninyo ng mga alay at mga hayop na pinatay sa loob ng apatnapung taong kayo’y nasa ilang .
44007043	Sa halip , ang inyong dala-dala ay ang santuwaryo ni Molec , at ang bituin ng inyong diyus-diyosang si Renfan . Dahil ginawa ninyo ang mga rebultong ito upang sambahin , kayo ay dadalhing mga bihag sa kabila pa ng Babilonia . ’
44007044	“ Kasama ng ating mga ninuno sa ilang ang Toldang Tipanan na ipinagawa ng Diyos kay Moises ayon sa anyong ipinakita sa kanya .
44007045	Minana ito ng kanilang mga anak at dinala-dala habang sinasakop nila ang lupain ng mga bansang ipinalupig sa kanila ng Diyos sa pangunguna ni Josue . Ito’y nanatili roon hanggang sa kapanahunan ni David .
44007046	Kinalugdan ng Diyos si David , at humingi ito ng pahintulot na magtayo ng tahanan para sa Diyos sa mga mamamayan . ng Israel .
44007047	Ngunit si Solomon na ang nagtayo ng tahanang iyon .
44007048	“ Gayunman , ang Kataas-taasang Diyos ay hindi naninirahan sa mga bahay na ginawa ng tao . Sabi nga ng propeta ,
44007049	‘ Ang langit ang aking trono , ’ sabi ng Panginoon , ‘ at ang lupa ang aking tuntungan . Ano pang bahay ang itatayo ninyo para sa akin , o anong lugar ang pagpapahingahan ko ?
44007050	Hindi ba’t ako ang gumawa ng lahat ng ito ? ’
44007051	“ Napakatigas ng ulo ninyo ! Ayaw ninyong magbago ng inyong kalooban ! Ayaw ninyong dinggin ang katotohanang mula sa Diyos ! Kung ano ang ginawa ng inyong mga ninuno , iyon din ang ginagawa ninyo ngayon ; lumalaban kayong lagi sa Espiritu Santo .
44007052	Sinong propeta ang hindi inusig ng inyong mga ninuno ? Pinatay nila ang mga nagpapahayag tungkol sa pagparito ng Matuwid na inyo namang pinagtaksilan at ipinapatay .
44007053	Tinanggap ninyo ang kautusang ibinigay ng Diyos sa pamamagitan ng mga anghel , ngunit hindi naman ninyo ito sinusunod . ”
44007054	Nagalit kay Esteban ang buong Sanedrin nang marinig iyon at nagngitngit sila laban sa kanya .
44007055	Ngunit si Esteban , na puspos ng Espiritu Santo , ay tumingala sa langit , at nakita niya ang kaluwalhatian ng Diyos at si Jesus na nakatayo sa kanan ng Diyos .
44007056	Kaya’t sinabi niya , “ Nakikita kong bukás ang kalangitan , at ang Anak ng Tao na nakatayo sa kanan ng Diyos . ”
44007057	Tinakpan nila ang kanilang tainga at nagsigawan ; pagkatapos , sabay-sabay nilang sinugod si Esteban
44007058	at kinaladkad palabas ng lunsod upang batuhin . Inilagay ng mga saksi ang kanilang mga balabal sa paanan ng isang binatang nagngangalang Saulo .
44007059	At pinagbabato nila si Esteban , na nananalangin naman ng ganito : “ Panginoong Jesus , tanggapin mo po ang aking espiritu . ”
44007060	Lumuhod si Esteban at sumigaw nang malakas , “ Panginoon , huwag mo po silang pananagutin sa kasalanang ito ! ” At pagkasabi nito , siya’y namatay .
44008001	Kasang-ayon si Saulo sa pagkapatay kay Esteban . Nang araw na iyon , nagsimula ang mahigpit na pag-uusig laban sa iglesya sa Jerusalem ; at maliban sa mga apostol , ang lahat ng sumasampalataya ay napunta sa iba’t ibang lugar sa lupain ng Judea at Samaria .
44008002	Si Esteban nama’y inilibing ng mga taong may takot sa Diyos at tinangisan nang gayon na lamang .
44008003	Samantala , sinikap ni Saulo na wasakin ang iglesya ; pinapasok niya ang mga bahay-bahay at ang mga mananampalataya ay kanyang kinakaladkad at ibinibilanggo , maging lalaki man o babae .
44008004	Dahil dito , nagkahiwa-hiwalay ang mga mananampalataya sa iba’t ibang lugar , ngunit saanman sila makarating ay ipinapangaral nila ang salita .
44008005	Nagpunta si Felipe sa lunsod sa isang lunsod . ng Samaria at ipinahayag doon ang Cristo .
44008006	Nang mapakinggan ng mga tao si Felipe at makita ang mga himalang ginagawa niya , inisip nilang mabuti ang kanyang sinasabi .
44008007	Ang masasamang espiritu ay umaalis sa mga taong sinasapian ng mga ito at sumisigaw habang lumalabas . Maraming lumpo at pilay ang napagaling
44008008	kaya’t nagkaroon ng malaking kagalakan sa lunsod na iyon .
44008009	Doo’y may isang lalaking ang pangalan ay Simon . Noong una , pinapahanga niya ang mga Samaritano sa pamamagitan ng salamangka . Ipinagmamalaki niya na siya’y may taglay na kapangyarihan ,
44008010	at pinapakinggan naman siya ng lahat , mula sa pinakamababa hanggang sa pinakadakila , “ Ang lalaking ito ang tinatawag na Dakilang Kapangyarihan , ang kapangyarihan ng Diyos , ” sabi nila .
44008011	Mahabang panahon ding sila’y pinahanga niya sa pamamagitan ng kanyang salamangka , kaya’t siya’y patuloy na pinapakinggan nila .
44008012	Ngunit nang ipangaral ni Felipe ang Magandang Balita tungkol sa paghahari ng Diyos at tungkol kay Jesu-Cristo , sumampalataya at nagpabautismo ang mga lalaki’t babae .
44008013	Pati si Simon ay sumampalataya rin , at nang mabautismuhan ay patuloy siyang sumama kay Felipe . Humanga si Simon nang makita niya ang mga himala .
44008014	Nang mabalitaan ng mga apostol sa Jerusalem na tinanggap ng mga Samaritano ang salita ng Diyos , isinugo nila roon sina Pedro at Juan .
44008015	Pagdating doon , ipinanalangin ng dalawang apostol ang mga Samaritano upang sila’y tumanggap din ng Espiritu Santo ,
44008016	sapagkat hindi pa ito bumababa sa kaninuman sa kanila . Sila’y nabautismuhan pa lamang sa pangalan ng Panginoong Jesus .
44008017	Ipinatong nina Pedro at Juan ang kanilang kamay sa mga Samaritano at tumanggap ang mga ito ng Espiritu Santo .
44008018	Nakita ni Simon na ang Espiritu’y ipinagkakaloob sa pamamagitan ng pagpapatong ng kamay ng mga apostol , kaya’t inalok niya ng salapi sina Pedro at Juan .
44008019	“ Bigyan ninyo ako ng kapangyarihang ito upang ang sinumang patungan ko ng kamay ay tumanggap din ng Espiritu Santo , ” sabi niya .
44008020	Sinagot siya ni Pedro , “ Mapapahamak ka , ikaw at ang iyong salapi , sapagkat inakala mong mabibili ng salapi ang kaloob ng Diyos !
44008021	Wala kang bahagi ni karapatan sa bagay na ito , sapagkat alam ng Diyos na marumi ang puso mo .
44008022	Pagsisihan mo ang iyong kasamaan at manalangin ka sa Panginoon , na nawa’y patawarin ka niya sa masama mong hangarin ,
44008023	dahil nakikita kong inggit na inggit ka at bilanggo ng kasalanan . ”
44008024	Sumagot si Simon , “ Idalangin ninyo ako sa Panginoon , para hindi ko sapitin ang alinman sa mga sinabi ninyo ! ”
44008025	Bumalik sa Jerusalem sina Pedro at Juan pagkatapos magpatotoo at mangaral ng salita ng Panginoon sa lunsod ng Samaria . Ipinangaral nila ang Magandang Balita tungkol kay Cristo sa maraming nayon ng Samaria na kanilang dinaanan .
44008026	Pagkatapos , si Felipe ay inutusan naman ng isang anghel ng Panginoon , “ Pumunta ka agad sa gawing timog sa daang mula sa Jerusalem papuntang Gaza . ” Hindi na iyon dinadaanan ngayon .
44008027	Pumunta nga doon si Felipe , at dumating naman ang isang pinunong taga-Etiopia , na ingat-yaman ng Candace o reyna ng Etiopia . Galing ito sa Jerusalem at sumamba sa Diyos .
44008028	Pauwi na ito noon , nakasakay sa kanyang karwahe at nagbabasa ng aklat ni Propeta Isaias .
44008029	“ Sabayan mo ang sasakyang iyon , ” utos ng Espiritu kay Felipe .
44008030	Kaya patakbong lumapit si Felipe at narinig niyang binabasa ng pinuno ang aklat ni Propeta Isaias . Tinanong ni Felipe ang pinuno , “ Nauunawaan ba ninyo ang inyong binabasa ? ”
44008031	Sagot naman nito , “ Paano ko mauunawaan ito kung walang magpapaliwanag sa akin ? ” At si Felipe ay inanyayahan niyang sumakay sa karwahe at umupo sa kanyang tabi .
44008032	Ito ang bahagi ng kasulatang binabasa niya : “ Siya ay tulad ng isang tupang nakatakdang patayin ; tulad ng isang korderong hindi tumututol kahit na gupitan . At hindi umiimik kahit kaunti man .
44008033	Siya’y hinamak at pinagkaitan ng katarungan . Walang sinumang makapagsasalaysay tungkol sa kanyang angkan , sapagkat kinitil nila ang kanyang buhay . ”
44008034	Nagtanong kay Felipe ang pinuno , “ Sabihin mo nga sa akin , sino ba ang tinutukoy dito ng propeta ? Sarili ba niya o iba ? ”
44008035	Simula sa kasulatang ito ay isinalaysay sa kanya ni Felipe ang Magandang Balita tungkol kay Jesus .
44008036	Nagpatuloy sila sa paglalakbay , at dumating sa isang lugar na may tubig . Kaya’t sinabi ng pinuno , “ Tingnan mo , may tubig dito ! Hindi pa ba ako maaaring bautismuhan ? ” Sinabi sa kanya ni Felipe , “ Maaari , kung sumasampalataya ka nang buong puso . ” Sumagot ang pinuno , “ Sumasampalataya ako na si Jesu-Cristo ang Anak ng Diyos ! ”
44008038	Pinatigil ng pinuno ang karwahe , lumusong silang dalawa sa tubig at binautismuhan siya ni Felipe .
44008039	Pagkaahon nila sa tubig , si Felipe ay kinuha ng Espiritu ng Panginoon at hindi na siya nakita pa ng pinuno . Ang pinuno ay tuwang-tuwang nagpatuloy sa paglalakbay .
44008040	Namalayan na lamang ni Felipe na siya’y nasa Azoto . Mula roon , ipinangaral niya ang Magandang Balita tungkol kay Jesus sa lahat ng bayang dinaraanan niya hanggang sa marating niya ang Cesarea .
44009001	Samantala , patuloy ang pagsisikap ni Saulo na maipapatay ang mga alagad ng Panginoon . Kaya’t lumapit siya sa pinunong pari ng mga Judio
44009002	at humingi ng mga sulat para sa mga sinagoga sa Damasco upang madakip niya at madala sa Jerusalem ang sinumang lalaki o babae na matagpuan niya roong kaanib sa Daan ng Panginoon .
44009003	Naglakbay si Saulo papuntang Damasco , at nang siya’y malapit na sa lunsod , biglang kumislap sa paligid niya ang isang nakakasilaw na liwanag mula sa langit .
44009004	Natumba siya sa lupa at narinig niya ang isang tinig na nagsasabi , “ Saulo , Saulo ! Bakit mo ako inuusig ? ”
44009005	“ Sino kayo , Panginoon ? ” tanong niya . “ Ako’y si Jesus , ang iyong inuusig , ” tugon ng tinig sa kanya .
44009006	“ Tumayo ka’t pumasok sa lunsod , at doo’y sasabihin sa iyo kung ano ang dapat mong gawin . ”
44009007	Natigilan ang mga kasama ni Saulo nang marinig nila ang tinig ngunit wala naman silang makitang nagsasalita .
44009008	Tumayo si Saulo at nang dumilat , hindi na siya makakita , kaya’t siya’y inakay ng mga kasama niya hanggang sa Damasco .
44009009	Hindi siya nakakita sa loob ng tatlong araw , hindi rin siya kumain ni uminom .
44009010	Sa Damasco naman ay may isang alagad na ang pangala’y Ananias . Tinawag siya ng Panginoon sa pamamagitan ng isang pangitain , “ Ananias ! ” “ Ano po iyon , Panginoon , ” tugon niya .
44009011	Inutusan siya ng Panginoon , “ Pumunta ka sa kalyeng tinatawag na Tuwid , sa bahay ni Judas , at ipagtanong mo ang isang lalaking taga-Tarso na ang pangala’y Saulo . Siya’y nananalangin ngayon .
44009012	Sa isang pangitain , nakita ka niyang pumasok sa kinaroroonan niya at pinatungan mo siya ng kamay upang siya’y makakitang muli . ”
44009013	Sumagot si Ananias , “ Panginoon , marami na po ang nagbalita sa akin tungkol sa taong ito at tungkol sa mga kasamaang ginawa niya sa inyong mga hinirang sa Jerusalem .
44009014	At naparito siya sa Damasco , taglay ang kapangyarihang galing sa mga punong pari ng mga Judio , upang dakpin ang lahat ng tumatawag sa iyong pangalan . ”
44009015	Ngunit sinabi sa kanya ng Panginoon , “ Pumunta ka roon , sapagkat pinili ko siya upang ipangaral ang aking pangalan sa mga Hentil , sa mga hari , at sa mga anak ng Israel .
44009016	Ipapaunawa ko sa kanya ang lahat ng dapat niyang tiisin alang-alang sa akin . ”
44009017	Pumunta nga si Ananias sa naturang bahay at ipinatong ang kanyang kamay kay Saulo . Sabi niya , “ Kapatid na Saulo , pinapunta ako rito ng Panginoong Jesus na nagpakita sa iyo sa daan nang ikaw ay papunta rito . Isinugo niya ako upang muli kang makakita at upang mapuspos ka ng Espiritu Santo . ”
44009018	Noon di’y may nalaglag na tila mga kaliskis mula sa mga mata ni Saulo at nakakita na siyang muli . Tumayo siya at nagpabautismo .
44009019	Kumain siya at nagbalik ang kanyang lakas . Si Saulo’y ilang araw na kasa-kasama ng mga alagad sa Damasco .
44009020	Pumasok siya sa mga sinagoga at nangaral na si Jesus ang Anak ng Diyos .
44009021	Nagtaka ang lahat ng nakarinig sa kanya . “ Hindi ba siya ang dating umuusig sa mga sumasamba kay Jesus sa Jerusalem ? ” tanong nila . “ Hindi ba’t naparito siya upang sila’y dakpin at dalhing nakagapos sa mga punong pari ? ”
44009022	Ngunit lalong naging mahusay si Saulo sa kanyang pangangaral at nalito ang mga Judiong naninirahan sa Damasco dahil sa kanyang matibay na pagpapatunay na si Jesus ang siyang Cristo .
44009023	Pagkaraan ng maraming araw , nagkaisa ang mga Judio na patayin si Saulo .
44009024	Araw at gabi ay inaabangan nila si Saulo sa mga pintuang-bayan para patayin , ngunit nalaman niya ito .
44009025	Kaya’t isang gabi , inilagay siya ng kanyang mga alagad sa isang malaking basket at ibinabâ sa kabila ng pader .
44009026	Pagdating ni Saulo sa Jerusalem , sinikap niyang mapabilang sa mga alagad doon . Ngunit sila’y natatakot sa kanya dahil hindi sila makapaniwalang isa na siyang alagad .
44009027	Subalit isinama siya ni Bernabe sa mga apostol at isinalaysay nito sa kanila kung paano nagpakita at nakipag-usap ang Panginoon kay Saulo nang ito’y nasa daan papunta sa Damasco . Sinabi rin ni Bernabe na buong tapang na nangaral sa Damasco si Saulo sa kapangyarihan ng pangalan ni Jesus .
44009028	Kaya mula noon , si Saulo’y kasa-kasama nila sa buong Jerusalem , at buong tapang na nangangaral doon sa pangalan ng Panginoon .
44009029	Nakipag-usap din siya at nakipagtalo sa mga Helenista , kaya’t tinangka nilang patayin siya .
44009030	Nalaman ito ng mga kapatid kaya’t inihatid nila si Saulo sa Cesarea at pinauwi sa Tarso .
44009031	Kaya’t ang iglesya sa buong Judea , Galilea at Samaria ay naging mapayapa at patuloy na nagpupuri sa Panginoon . Sa tulong at sa pakikisama ng Espiritu Santo , tumatag at dumami ang mga mananampalataya .
44009032	Naglalakbay noon si Pedro sa mga bayan-bayan upang dalawin ang mga kapatid sa pananampalataya . Sa pagdalaw niya sa mga kapatid sa Lida ,
44009033	natagpuan niya roon ang isang lalaking nagngangalang Eneas . Ito’y isang paralitiko at walong taon nang nakaratay .
44009034	Sinabi ni Pedro sa kanya , “ Eneas , pinapagaling ka na ni Jesu-Cristo . Tumayo ka’t iligpit mo ang iyong higaan ! ” At agad siyang tumayo .
44009035	Nakita siya ng lahat ng naninirahan sa Lida at Saron , at nanampalataya sila sa Panginoon .
44009036	Sa Joppa naman ay may isang alagad na babae na ang pangalan ay Tabita . Sa wikang Griego , ang kanyang pangalan ay Dorcas , na ang kahulugan ay usa . Ginugugol niya ang kanyang panahon sa paggawa ng kabutihan at pagkakawanggawa .
44009037	Nang mga araw na iyon , nagkasakit siya at namatay . Nilinis ang kanyang bangkay at ibinurol ito sa silid sa itaas .
44009038	Di-kalayuan sa Joppa ang Lida . Kaya’t nang mabalitaan ng mga alagad na nasa Lida si Pedro , isinugo nila ang dalawang lalaki upang siya’y pakiusapang pumunta agad sa Joppa .
44009039	Sumama naman sa kanila si Pedro , at pagdating doon , dinala siya sa silid sa itaas . Kaagad lumapit sa kanya ang lahat ng mga biyuda ; umiiyak sila at ipinapakita ang mga mahabang panloob na kasuotan at mga damit na ginawa ni Dorcas para sa kanila noong ito’y nabubuhay pa .
44009040	Pinalabas ni Pedro ang lahat at siya’y lumuhod at nanalangin . Pagkatapos , humarap siya sa bangkay at sinabi , “ Tabita , bumangon ka ! ” Dumilat si Tabita at naupo nang makita nito si Pedro .
44009041	Hinawakan ni Pedro ang kanyang kamay at tinulungang bumangon . Pagkatapos , tinawag niya ang mga mananampalataya at ang mga biyuda , at iniharap sa kanila si Dorcas na buháy na .
44009042	Ang pangyayaring ito’y nabalita sa buong Joppa kaya’t marami ang sumampalataya sa Panginoon .
44009043	Matagal-tagal ding nanatili si Pedro sa Joppa , sa bahay ni Simon na tagapagbilad ng balat ng hayop .
44010001	Sa Cesarea ay may isang lalaking nagngangalang Cornelio . Isa siyang kapitan sa “ Batalyong Italiano ” ng hukbong Romano .
44010002	Siya ay isang debotong tao . Siya at ang buo niyang pamilya ay sumasamba sa Diyos . Siya’y matulungin sa mga Judio at laging nananalangin sa Diyos .
44010003	Minsan , nang bandang alas tres ng hapon , nagkaroon siya ng isang pangitain ; kitang-kita niyang pumasok ang isang anghel ng Diyos at siya’y tinawag , “ Cornelio . ”
44010004	Tumingin siya at takot na takot na nagtanong , “ Ano po iyon ? ” Sumagot ang anghel , “ Kinalulugdan ng Diyos ang iyong mga dalangin at ang pagtulong mo sa mahihirap .
44010005	Magsugo ka ngayon din ng ilang tao sa Joppa upang sunduin ang isang taong nagngangalang Simon , na tinatawag ding Pedro .
44010006	Siya’y nanunuluyan sa bahay ni Simon na tagapagbilad ng balat ng hayop . Siya ay nakatira sa may tabing-dagat . ”
44010007	Pagkaalis ng anghel , tumawag si Cornelio ng dalawang utusan at isang debotong kawal , isa sa mga naglilingkod sa kanya .
44010008	Isinalaysay niya sa kanila ang pangyayari ; at pagkatapos , pinapunta sila sa Joppa .
44010009	Kinabukasan , samantalang naglalakbay at malapit na sa Joppa ang mga inutusan ni Cornelio , si Pedro nama’y umakyat sa bubungan upang manalangin . Bandang tanghali na noon .
44010010	Siya’y nagutom at gusto na niyang kumain . Ngunit habang naghihintay siyang maihanda ang pagkain , nagkaroon siya ng isang pangitain .
44010011	Nabuksan ang langit at nakita niyang ibinababâ sa lupa ang isang parang malaking kumot na nakabitin sa apat na sulok .
44010012	Naroon sa kumot ang lahat ng uri ng hayop , mga lumalakad , gumagapang , at lumilipad .
44010013	Narinig niya ang isang tinig , “ Pedro ! tumindig ka , magkatay ka at kumain . ”
44010014	Ngunit sumagot si Pedro , “ Hindi ko po magagawa iyan , Panginoon ! Kailanma’y hindi ako kumain ng anumang marumi . ”
44010015	Muli niyang narinig ang tinig , “ Huwag mong ituring na marumi ang nilinis na ng Diyos . ”
44010016	Tatlong ulit na nangyari ito , at pagkatapos ay kaagad na iniakyat sa langit ang kumot na iyon .
44010017	Habang pinag-iisipan ni Pedro kung ano ang kahulugan ng pangitaing iyon , dumating naman sa lunsod ang mga isinugo ni Cornelio . Ipinagtanong nila ang bahay ni Simon at pagdating doon ay tumawag sila sa may pintuan .
44010018	Itinanong nila kung doon nga nanunuluyan si Simon na tinatawag ding Pedro .
44010019	Pinag-iisipan pa ni Pedro ang kahulugan ng pangitain nang sabihin sa kanya ng Espiritu , “ Tingnan mo , may tatlong dalawang . lalaking naghahanap sa iyo sa ibaba .
44010020	Bumabâ ka’t huwag mag-atubiling sumama sa kanila dahil ako ang nagsugo sa kanila . ”
44010021	Nanaog nga si Pedro at sinabi sa mga tao , “ Ako ang hinahanap ninyo . Ano ang maipaglilingkod ko sa inyo ? ”
44010022	Sumagot ang mga lalaki , “ Kami’y pinapunta dito ni Kapitan Cornelio . Siya’y isang mabuting tao , may takot sa Diyos , at iginagalang ng mga Judio . Sinabi sa kanya ng isang anghel na ipasundo kayo at pakinggan ang sasabihin ninyo . ”
44010023	Pinatuloy sila ni Pedro at doon pinatulog nang gabing iyon . Kinabukasan , siya’y sumama sa kanila , gayundin ang ilang kapatid na taga-Joppa .
44010024	Nang sumunod na araw , dumating sila sa Cesarea . Doo’y naghihintay na sa kanila si Cornelio , pati ang mga kamag-anak at kaibigan na kanyang inanyayahan .
44010025	Sinalubong ni Cornelio si Pedro , nagpatirapa sa harap nito at sinamba .
44010026	Ngunit sinabi ni Pedro , “ Tumayo kayo , ako’y tao ring tulad ninyo . ”
44010027	Patuloy silang nag-uusap habang pumapasok sa bahay , at nakita ni Pedro na maraming taong natitipon doon .
44010028	Sinabi niya , “ Alam naman ninyo na bawal sa isang Judio ang makihalubilo o dumalaw sa isang hindi Judio . Subalit ipinakita sa akin ng Diyos na wala akong dapat ituring na marumi at di karapat-dapat pakitunguhan .
44010029	Kaya’t nang ipasundo ninyo ako , hindi ako nag-atubiling sumama . Nais kong malaman kung bakit ninyo ako ipinasundo . ”
44010030	Sumagot si Cornelio , “ May apat na araw na ngayon ang nakakalipas , bandang alas tres din ng hapon , habang ako’y nananalangin dito sa aking bahay , biglang tumayo sa harap ko ang isang lalaking nakakasilaw ang kasuotan .
44010031	“ Sinabi niya , ‘ Cornelio , dininig ng Diyos ang iyong mga panalangin at kinalulugdan niya ang pagtulong mo sa mahihirap .
44010032	Ipasundo mo sa Joppa si Simon Pedro . Nanunuluyan siya sa bahay ni Simon na tagapagbilad ng balat ng hayop . Siya ay nakatira sa tabing-dagat . ’
44010033	Kaya’t kaagad akong nagsugo sa inyo ng ilang tao , at salamat naman at kayo’y pumarito . Ngayon ay nagtitipon kami sa harap ng Diyos upang makinig sa anumang ipinapasabi ng Panginoon . ”
44010034	At nagsalita si Pedro , “ Ngayon ko lubusang naunawaan na talagang walang itinatangi ang Diyos .
44010035	Nalulugod siya sa sinumang may takot sa kanya at gumagawa ng matuwid , kahit taga-saan mang bansa .
44010036	Ibinigay ng Diyos ang kanyang salita sa mga Israelita . Ipinahayag niya sa kanila ang Magandang Balita ng kapayapaan sa pamamagitan ni Jesu-Cristo , na siyang Panginoon ng lahat !
44010037	Alam ninyo ang pangyayaring naganap sa buong lupain ng mga Judio , na nagsimula sa Galilea pagkatapos na ipangaral ni Juan ang mensahe tungkol sa bautismo .
44010038	Kilala ninyo si Jesus na taga-Nazaret at alam din ninyo kung papaanong pinili siya ng Diyos at kung papaanong pinuspos ng Espiritu Santo at ng kapangyarihan . Alam din ninyo na saanman siya magpunta , gumagawa siya ng kabutihan sa mga tao at nagpapagaling sa lahat ng pinapahirapan ng diyablo , sapagkat kasama niya ang Diyos .
44010039	“ Saksi kami sa lahat ng ginawa niya sa lupain ng mga Judio at sa Jerusalem . Siya’y pinatay nila ; siya ay ipinako nila sa krus .
44010040	Ngunit siya’y muling binuhay ng Diyos sa ikatlong araw at hinayaang makita ng mga tao ;
44010041	hindi siya nakita ng lahat ng tao , subalit nakita namin siya . Kami na mga pinili ng Diyos bilang mga saksi patungkol dito ay nakasama niyang kumain at uminom pagkatapos na siya’y muling mabuhay .
44010042	Inatasan niya kaming mangaral sa mga tao at magpatotoo na siya ang itinalaga ng Diyos na maging hukom ng mga buháy at mga patay .
44010043	Siya ang tinutukoy ng mga propeta nang kanilang ipahayag na ang bawat sumampalataya sa kanya ay tatanggap ng kapatawaran sa kanilang mga kasalanan sa pamamagitan ng kanyang pangalan . ”
44010044	Nagsasalita pa si Pedro , nang bumabâ ang Espiritu Santo sa lahat ng mga nakikinig .
44010045	Namangha ang mga mananampalatayang Judio na kasama ni Pedro sapagkat ang Espiritu Santo ay ipinagkaloob din sa mga Hentil .
44010046	Narinig nila ang mga ito na nagsasalita sa iba’t ibang wika at nagpupuri sa Diyos . Kaya’t sinabi ni Pedro ,
44010047	“ Tulad natin , sila’y pinagkalooban din ng Espiritu Santo . Sino ang makakapagbawal na bautismuhan sila sa tubig ? ”
44010048	At iniutos niyang bautismuhan sila sa pangalan ni Jesu-Cristo . Pagkatapos , hiniling nila kay Pedro na manatili pa roon nang ilang araw .
44011001	Nabalitaan ng mga apostol at ng mga kapatid sa buong Judea na may mga Hentil na tumanggap na rin sa salita ng Diyos .
44011002	Kaya’t nang si Pedro’y pumunta sa Jerusalem , tinuligsa siya ng mga kapatid na masugid sa pagsunod sa Kautusan .
44011003	“ Bakit ka pumasok sa bahay ng mga Hentil at nakisalo pa sa kanila ? ” tanong nila .
44011004	Kaya’t isinalaysay sa kanila ni Pedro ang buong pangyayari .
44011005	“ Ako’y nasa lunsod ng Joppa at nananalangin nang magkaroon ako ng isang pangitain . Mula sa langit ay ibinabâ sa kinaroroonan ko ang isang tila malaking kumot na nakabitin sa apat na sulok .
44011006	Pinagmasdan ko itong mabuti at nakita ko roon ang iba’t ibang uri ng hayop , lumalakad at gumagapang sa lupa , mababangis , at mga lumilipad .
44011007	Pagkatapos ay narinig ko ang isang tinig na nag-utos , ‘ Pedro , tumayo ka . Magkatay ka at kumain ! ’
44011008	Subalit sumagot ako , ‘ Hindi ko magagawa iyan , Panginoon . Hindi ako kumakain ng anumang pagkaing marumi . ’
44011009	Muli kong narinig ang tinig mula sa langit , ‘ Huwag mong ituring na marumi ang nilinis na ng Diyos ! ’
44011010	Tatlong ulit na nangyari iyon , at pagkatapos ay hinila na pataas sa langit ang lahat ng iyon .
44011011	“ Nang sandali ring iyon , dumating sa bahay na tinutuluyan ko ang tatlong lalaking sinugo sa akin buhat sa Cesarea .
44011012	Sinabi sa akin ng Espiritu na huwag akong mag-atubiling sumama sa kanila . Sumama rin sa akin ang anim na kapatid na ito at pumasok kami sa bahay ni Cornelio .
44011013	Isinalaysay niya sa amin na nakakita siya ng isang anghel na nakatayo sa loob ng kanyang bahay at sinabi raw sa kanya , ‘ Magpadala ka ng mga sugo sa Joppa at ipasundo mo si Simon na tinatawag ding Pedro .
44011014	Sasabihin niya sa iyo ang mga kinakailangan upang ikaw at ang iyong sambahayan ay maligtas . ’
44011015	“ Nagsisimula pa lamang akong magsalita ay bumabâ na sa kanila ang Espiritu Santo gaya ng ginawa nito sa atin noong una .
44011016	At naalala ko ang sinabi ng Panginoon , ‘ Si Juan ay nagbabautismo sa tubig , ngunit babautismuhan kayo ng Espiritu Santo . ’
44011017	Kung binigyan sila ng Diyos ng kaloob na tulad ng ibinigay niya sa atin noong tayo’y manalig sa Panginoong Jesu-Cristo , sino ako para hadlangan ang Diyos ? ”
44011018	Nang marinig nila ito , tumigil na sila ng pagtuligsa at sa halip ay nagpuri sa Diyos . Sabi nila , “ Kung gayon , ang mga Hentil man ay binigyan din ng Diyos ng pagkakataong magsisi’t magbagong-buhay upang maligtas ! ”
44011019	Ang mga mananampalataya ay nagkahiwa-hiwalay dahil sa pag-uusig na nagsimula noong patayin si Esteban . May nakarating sa Fenicia , sa Cyprus at sa Antioquia . Saanman sila makarating , ipinapangaral nila ang salita , ngunit sa mga Judio lamang .
44011020	Subalit may kasama silang ilang mga taga-Cyprus at mga taga-Cirene na pagdating sa Antioquia ay nangaral din sa mga Griego Helenista . tungkol sa Panginoong Jesus .
44011021	Nasa kanila ang kapangyarihan ng Panginoon , at maraming naniwala at nanalig sa Panginoong Jesus .
44011022	Nang mabalitaan ito ng iglesya sa Jerusalem , isinugo nila sa Antioquia si Bernabe .
44011023	Nang dumating siya roon at makita ang pagpapala ng Diyos sa kanila , siya’y nagalak at pinagpayuhan silang lahat na manatiling tapat sa Panginoon nang buong puso .
44011024	Mabuting tao si Bernabe , puspos ng Espiritu Santo at ng pananampalataya sa Diyos . At marami pang tao ang sumampalataya sa Panginoon .
44011025	Nagpunta si Bernabe sa Tarso upang hanapin si Saulo ,
44011026	at nang kanyang matagpuan ay isinama niya ito sa Antioquia . Isang taon silang nanatili roon na kasa-kasama ng iglesya , at nagtuturo sa maraming tao . Doon sa Antioquia unang tinawag na Cristiano ang mga tagasunod ni Jesus .
44011027	Nang panahong iyon , dumating sa Antioquia ang ilang propeta mula sa Jerusalem .
44011028	Tumayo ang isa sa kanila na ang pangala’y Agabo , at sa kapangyarihan ng Espiritu ay nagpahayag na magkakaroon ng matinding taggutom sa buong daigdig . Nangyari nga iyon noong kapanahunan ni Emperador Claudio .
44011029	Napagpasyahan ng mga mananampalataya na magpadala ng tulong sa mga kapatid na naninirahan sa Judea , ayon sa kakayanan ng bawat isa .
44011030	Ganoon nga ang ginawa nila ; ipinadala nila ang kanilang tulong sa mga namumuno sa iglesya sa pamamagitan nina Bernabe at Saulo .
44012001	Nang mga panahon ding iyon , sinimulang usigin ni Haring Herodes ang ilang kaanib ng iglesya .
44012002	Pinapugutan niya sa pamamagitan ng tabak si Santiago na kapatid ni Juan .
44012003	At nang makita niyang ito’y ikinalugod ng mga Judio , si Pedro naman ang kanyang ipinadakip . Nangyari ito noong Pista ng Tinapay na Walang Pampaalsa .
44012004	Pagkadakip kay Pedro , siya’y ikinulong at pinabantayan sa apat na pangkat ng tig-aapat na kawal . Ang balak ni Herodes ay iharap siya sa bayan pagkatapos ng Paskwa ,
44012005	kaya’t nanatiling nakabilanggo si Pedro . Samantala , ang iglesya nama’y taimtim na nananalangin sa Diyos para kay Pedro .
44012006	Nang gabing iyon , natutulog si Pedro sa pagitan ng dalawang kawal . Nakagapos siya ng dalawang tanikala at may mga bantay pa sa harap ng pinto ng bilangguan . Balak ni Herodes na iharap siya sa bayan kinabukasan .
44012007	Walang anu-ano’y lumitaw ang isang anghel ng Panginoon at nagliwanag na mabuti sa bilangguan . Tinapik nito si Pedro sa tagiliran at ginising . “ Dali , bumangon ka , ” sabi ng anghel . Nakalag ang mga tanikala sa mga kamay ni Pedro .
44012008	“ Magbihis ka’t magsuot ng sandalyas , ” sabi ng anghel , at ganoon nga ang kanyang ginawa . Sinabi pa sa kanya ng anghel , “ Magbalabal ka’t sumunod sa akin . ”
44012009	Sumunod nga si Pedro sa anghel , ngunit hindi niya alam kung totoo nga ang nangyayaring iyon . Akala niya’y nananaginip lamang siya .
44012010	Nakalampas sila sa una at pangalawang bantay at nakarating sa pintuang bakal na labasan papunta sa lunsod . Ito’y kusang nabuksan at sila’y lumabas . Pagkaraan nila sa isang kalye , biglang nawala ang anghel .
44012011	Noon natauhan si Pedro , kaya’t sinabi niya , “ Ngayon ko natiyak na totoo pala ang lahat ! Isinugo ng Panginoon ang kanyang anghel at iniligtas ako sa kamay ni Herodes at sa ibig ng mga Judio na mangyari sa akin . ”
44012012	Nang mapag-isip-isip niya ito , nagpunta siya sa bahay ni Maria na ina ni Juan na tinatawag ding Marcos . Maraming nagkakatipon doon at nananalangin .
44012013	Nang si Pedro ay kumatok sa pinto , lumapit si Roda na isang katulong upang tingnan kung sino iyon .
44012014	Nakilala niya agad ang tinig ni Pedro , at sa laki ng tuwa ay hindi na nagawang buksan ang pinto . Sa halip , tumakbo siyang papasok at sinabi sa lahat na si Pedro ay nasa pintuan .
44012015	“ Nahihibang ka ba ? ” sabi nila . Ngunit iginiit niyang naroroon nga si Pedro . Kaya’t sinabi nila , “ Baka naman anghel niya iyon ! ”
44012016	Samantala patuloy na kumakatok si Pedro . Nang buksan nila ang pinto , nakita nga nila si Pedro at hindi sila makapaniwala .
44012017	Sila ay sinenyasan niyang tumahimik . Pagkatapos , isinalaysay niya kung paano siya inilabas ng Panginoon mula sa bilangguan . “ Sabihin ninyo ito kay Santiago at sa mga kapatid , ” sabi pa niya . Pagkatapos , umalis siya at nagpunta sa ibang lugar .
44012018	Kinaumagahan , gulung-gulo ang mga kawal dahil sa pagkawala ni Pedro , at hindi nila alam kung ano ang nangyari sa kanya .
44012019	Ipinahanap ni Herodes si Pedro , at nang hindi matagpuan ay ipinasiyasat ang mga bantay at ipinapatay . Pagkatapos , umalis si Herodes sa Judea , pumunta sa Cesarea at nanatili roon .
44012020	Matagal nang galit si Herodes sa mga taga-Tiro at mga taga-Sidon . Kaya’t napagkasunduan ng mga taga-Tiro at taga-Sidon na lumapit sa kanya upang makipagkasundo , sapagkat sa lupain ng hari nanggagaling ang ikinabubuhay ng kanilang bayan . Nakiusap sila kay Blasto , ang mayordomo ng hari , upang sila’y samahan .
44012021	Pagsapit ng takdang araw , si Herodes ay nagsuot ng damit-hari , umupo sa trono , at nagtalumpati .
44012022	Sumigaw ang bayan , “ Isang diyos ang nagsasalita , hindi tao ! ”
44012023	At noon din ay hinampas ng isang anghel ng Panginoon si Herodes , sapagkat inangkin niya ang karangalang nauukol sa Diyos ; at siya’y kinain ng mga uod hanggang sa mamatay .
44012024	Samantala , lumalaganap naman ang salita ng Diyos , at lalong dumarami ang mga mananampalataya .
44012025	Nang matapos nina Bernabe at Saulo ang kanilang tungkulin , bumalik sila sa Jerusalem mula sa Jerusalem mula sa Jerusalem patungong Antioquia . kasama si Juan na tinatawag ding Marcos .
44013001	May mga propeta at mga guro sa iglesya sa Antioquia . Kabilang dito sina Bernabe , Simeon na tinatawag ding Itim , Lucio na taga-Cirene , Manaen na kababata ni Herodes na pinuno ng Galilea at Saulo .
44013002	Habang sila’y nag-aayuno at sumasamba sa Panginoon , sinabi sa kanila ng Espiritu Santo , “ Ibukod ninyo sina Bernabe at Saulo . Sila’y pinili ko para sa tanging gawaing inilaan ko sa kanila . ”
44013003	Pagkatapos nilang mag-ayuno at manalangin , ipinatong nila sa dalawa ang kanilang mga kamay at sila’y pinalakad na .
44013004	Dahil isinugo ng Espiritu Santo , sina Bernabe at Saulo ay nagpunta sa Seleucia at buhat doo’y sumakay sila sa isang barkong papunta sa Cyprus .
44013005	Nang dumating sila sa Salamina , ipinahayag nila ang salita ng Diyos sa mga sinagoga ng mga Judio roon . Katulong nila si Juan sa kanilang gawain .
44013006	Nilibot nila ang buong pulo hanggang sa Pafos . Natagpuan nila roon ang isang salamangkerong Judio na nagkukunwaring propeta ; Bar-Jesus ang kanyang pangalan .
44013007	Kaibigan ito ni gobernador Sergio Paulo , isang lalaking matalino . Ipinatawag ng gobernador sina Bernabe at Saulo sapagkat nais niyang marinig ang salita ng Diyos .
44013008	Ngunit sinalungat sila ng salamangkerong si Elimas ( ito ang pangalan ni Bar-Jesus sa wikang Griego ) upang huwag sumampalataya ang gobernador .
44013009	Si Saulo , na tinatawag ring Pablo , ay puspos ng Espiritu Santo . Tinitigan niya si Elimas
44013010	at pinagsabihan , “ Ikaw ! Anak ka ng diyablo ! Kaaway ka ng lahat ng mabuti ! Puno ka ng pandaraya at kasamaan ! Bakit ba lagi mong pinipilipit ang katotohanan tungkol sa Panginoon ?
44013011	Ngayon , paparusahan ka niya ! Mabubulag ka sa loob ng kaunting panahon . ” Noon di’y naramdaman ni Elimas na parang tinakpan ng maitim na ulap ang kanyang mga mata , at siya’y naghanap ng taong aakay sa kanya .
44013012	Sumampalataya ang gobernador nang makita ang nangyari , at humanga ito sa mga katuruan tungkol sa Panginoon .
44013013	Mula sa Pafos , naglayag sina Pablo hanggang sa Perga sa Pamfilia ; humiwalay naman sa kanila si Juan at nagbalik sa Jerusalem .
44013014	Mula sa Perga , nagpatuloy sila hanggang Antioquia sa Pisidia . Nang Araw ng Pamamahinga , pumasok sila sa sinagoga at naupo .
44013015	Matapos basahin ang ilang bahagi ng mga aklat ng Kautusan at ng mga Propeta , nagpasabi sa kanila ang mga tagapamahala ng sinagoga , “ Mga kapatid , kung mayroon kayong ituturo sa mga tao , maaari kayong magsalita . ”
44013016	Kaya’t tumayo si Pablo at sinenyasan silang tumahimik , “ Mga Israelita , at kayong lahat na may takot sa Diyos , makinig kayo !
44013017	Ang Diyos ng ating bansang Israel ang pumili sa ating mga ninuno . Sila’y ginawa niyang isang malaking bansa habang naninirahan pa sila sa lupain ng Egipto , at sila’y inilabas niya doon sa pamamagitan ng kanyang dakilang kapangyarihan .
44013018	Sa loob ng apatnapung taon , sila ay pinagtiisan inalagaan . niya sa ilang .
44013019	Nilipol niya ang pitong bansa sa lupain ng Canaan at ibinigay sa mga Israelita ang lupain ng mga Canaanita
44013020	sa loob ng halos 450 taon . “ Pagkatapos , sila’y binigyan niya ng mga hukom , hanggang sa panahon ng propetang si Samuel .
44013021	Nang humingi sila ng hari , ibinigay sa kanila ng Diyos ang isang lalaking mula sa lipi ni Benjamin , si Saul na anak ni Cis . Naghari si Saul sa loob ng apatnapung taon .
44013022	At nang siya’y alisin ng Diyos , si David naman ang pinili ng Diyos upang maghari sa kanila . Sinabi ng Diyos tungkol sa kanya , ‘ Si David , na anak ni Jesse , ay isang lalaking mula sa aking puso . Siya’y handang sumunod sa lahat ng iniuutos ko . ’
44013023	“ Sa angkan ng lalaking ito nagmula si Jesus , ang Tagapagligtas na ipinangako ng Diyos sa Israel .
44013024	Bago siya dumating , nangaral si Juan sa buong Israel na dapat nilang pagsisihan at talikuran ang kanilang mga kasalanan , at magpabautismo .
44013025	Nang matatapos na ni Juan ang kanyang gawain , sinabi niya sa mga tao , ‘ Sino ba ako sa akala ninyo ? Hindi ako ang Cristo . Ngunit siya’y darating na kasunod ko . At hindi ako karapat-dapat kahit magkalag man lamang ng kanyang sandalyas . ’
44013026	“ Mga kapatid kong mula sa lahi ni Abraham , at mga taong may takot sa Diyos , tayo ang pinadalhan ng balitang ito tungkol sa kaligtasan .
44013027	Hindi nakilala ng mga taga-Jerusalem at ng kanilang mga pinuno na si Jesus ang Tagapagligtas . Hindi rin nila naunawaan ang mga pahayag ng mga propeta , na binabasa nila tuwing Araw ng Pamamahinga . Ngunit sila na rin ang nagsakatuparan ng pahayag na iyon nang si Jesus ay hatulan nila ng kamatayan .
44013028	Kahit na wala silang sapat na dahilan upang siya’y ipapatay , hiniling pa rin nila kay Pilato na siya’y hatulan ng kamatayan .
44013029	At nang matupad na nila ang lahat ng nasusulat tungkol sa kanya , siya ay ibinabâ nila sa krus at inilibing .
44013030	“ Subalit siya’y muling binuhay ng Diyos ,
44013031	at sa loob ng maraming araw , siya ay nagpakita sa mga sumama sa kanya sa Jerusalem mula sa Galilea . Ngayon , sila ang mga saksi niya sa mga Israelita .
44013032	Ngayon ay dala namin sa inyo ang Magandang Balita , na ang pangako ng Diyos sa ating mga ninuno
44013033	ay tinupad na sa atin na kanilang mga anak , nang muli niyang buhayin si Jesus . Ito ang nakasulat sa ikalawang Awit , ‘ Ikaw ang aking Anak , mula ngayo’y ako na ang iyong Ama . ’
44013034	Tungkol naman sa kanyang muling pagkabuhay at di pagkabulok ng kanyang katawan ay sinabi ng Diyos , ‘ Ipagkakaloob ko sa inyo ang mga banal at maaasahang pagpapala gaya ng ipinangako ko kay David . ’
44013035	At sinabi rin niya sa iba pang bahagi , ‘ Hindi mo hahayaang dumanas ng pagkabulok ang iyong Banal . ’
44013036	“ Nang maisagawa na ni David ang kalooban ng Diyos , siya’y namatay at inilibing sa piling ng kanyang mga ninuno , at siya’y dumanas ng pagkabulok .
44013037	Subalit si Jesus ay muling binuhay ng Diyos at hindi dumanas ng pagkabulok .
44013038	Dapat ninyong malaman , mga kapatid , na sa pamamagitan ni Jesus ay ipinangaral sa inyo ang kapatawaran ng kasalanan .
44013039	At ang lahat ng sumasampalataya sa kanya ay pinapatawad na sa lahat ng pagkakasalang hindi naipatawad sa inyo sa pamamagitan ng pagtupad ng Kautusan ni Moises .
44013040	Kaya’t mag-ingat kayo upang hindi mangyari sa inyo ang sinabi ng mga propeta ,
44013041	‘ Tingnan ninyo , kayong mga nangungutya sa Diyos ! Manggigilalas kayo at mapapahamak ! Sapagkat isasagawa ko sa inyong kapanahunan ang isang bagay na hindi ninyo paniniwalaan , kahit na may magpaliwanag pa nito sa inyo ! ' "
44013042	Nang sina Pablo at Bernabe ay palabas na sa sinagoga , inanyayahan sila ng mga tao na magsalita muli tungkol sa mga bagay na ito sa susunod na Araw ng Pamamahinga .
44013043	Pagkatapos ng pulong , sumunod kina Pablo at Bernabe ang maraming Judio at mga debotong Hentil na nahikayat mula sa relihiyong Judaismo . Nagsalita sa kanila ang mga apostol at pinangaralan silang magpatuloy sa pamumuhay nang nararapat ayon sa kagandahang-loob ng Diyos .
44013044	Nang sumunod na Araw ng Pamamahinga , halos lahat ng tao sa lunsod ay nagkatipon upang makinig sa salita ng Panginoon . Diyos .
44013045	Inggit na inggit naman ang mga Judio nang makita nila ang napakaraming tao , kaya’t nilait nila at sinalungat si Pablo .
44013046	Ngunit buong tapang na sinabi nina Pablo at Bernabe , “ Sa inyo muna sana dapat ipahayag ang salita ng Diyos . Ngunit dahil itinatakwil ninyo ito , hinahatulan ninyo ang inyong sarili na kayo’y hindi karapat-dapat sa buhay na walang hanggan , kaya’t sa mga Hentil na kami mangangaral .
44013047	Ganito ang iniutos sa amin ng Panginoon , ‘ Inilagay kitang liwanag sa mga Hentil upang maipangaral mo ang kaligtasan hanggang sa dulo ng daigdig . ' "
44013048	Nang marinig ng mga Hentil ang mga salitang iyon , sila’y nagalak at nagpuri sa Panginoon dahil sa salita niya , at sumampalataya ang lahat ng hinirang para sa buhay na walang hanggan .
44013049	Kaya’t lumaganap sa buong lupain ang salita ng Panginoon .
44013050	Ngunit sinulsulan ng mga Judio ang mga pinuno ng lunsod at ang mga debotong babae at kilala sa lipunan ; ipinausig nila sina Pablo at Bernabe , at pinalayas sa lupaing iyon .
44013051	Kaya’t ipinagpag ng dalawa ang alikabok sa kanilang mga paa bilang saksi laban sa mga tagaroon , at sila’y nagpunta sa Iconio .
44013052	Ang mga alagad naman sa Antioquia ay napuspos ng kagalakan at ng Espiritu Santo .
44014001	Gayundin ang nangyari sa Iconio ; sina Pablo at Bernabe ay pumasok sa sinagoga ng mga Judio . Napakahusay ng kanilang pangangaral kaya’t maraming Judio at Griego ang sumampalataya .
44014002	Gayunman , may ilang Judiong ayaw sumampalataya . Sinulsulan pa nila ang mga Hentil at nilason ang isip ng mga ito laban sa mga mananampalataya .
44014003	Nanatili roon nang matagal sina Pablo at Bernabe , at buong tapang silang nangaral tungkol sa Panginoon . Pinapatunayan naman ng Panginoon na totoo ang pangangaral nila tungkol sa kanyang kagandahang-loob sa pamamagitan ng pagbibigay sa kanila ng kapangyarihang gumawa ng mga himala .
44014004	Kaya’t nahati ang mga tao sa lunsod ; may pumapanig sa mga Judio , may pumapanig naman sa mga apostol .
44014005	Napagkasunduan ng mga Hentil , ng mga Judio , at ng kanilang mga pinuno , na hamakin at pagbabatuhin ang mga apostol .
44014006	Subalit nang malaman iyon ng dalawa , sila’y tumakas papuntang Listra at Derbe , mga lunsod ng Licaonia , at sa mga karatig na lupain ,
44014007	at doon sila nangaral ng Magandang Balita .
44014008	Sa Listra ay may isang lalaking hindi nakakalakad dahil lumpo na ito mula pa nang ito’y isilang . Siya’y nakaupong nakikinig sa pangangaral ni Pablo . Nang makita ni Pablo na ang lumpo ay may pananampalatayang siya’y mapapagaling , tinitigan niya ang lumpo
44014009	
44014010	at malakas na sinabi , “ Tumayo ka ! ” Lumukso ang lalaki at nagsimulang lumakad .
44014011	Nang makita ng mga taong-bayan ang ginawa ni Pablo , sumigaw sila sa wikang Licaonia , “ Nanaog sa atin ang mga diyos sa anyong tao ! ”
44014012	Tinawag nilang Zeus si Bernabe , at si Pablo nama’y Hermes , sapagkat siya ang tagapagsalita .
44014013	Nasa bungad ng lunsod ang templo ni Zeus , at nang mabalitaan ng pari ni Zeus ang nangyari , nagdala siya ng mga torong may kuwintas na bulaklak sa may pintuan ng lunsod upang ialay sa mga apostol bilang handog niya at ng bayan .
44014014	Nang malaman ito nina Bernabe at Pablo , pinunit nila ang kanilang mga damit at patakbong pumagitna sa mga tao . Sumigaw sila ,
44014015	“ Mga ginoo , huwag ninyong gawin iyan ! Mga tao rin kaming tulad ninyo ! Ipinapangaral namin sa inyo ang Magandang Balita upang talikuran ninyo ang mga walang kabuluhang bagay na iyan , at manumbalik kayo sa Diyos na buháy na lumikha ng langit , lupa , dagat , at lahat ng naroroon .
44014016	Sa mga panahong nakalipas , hinayaan niyang gawin ng lahat ng bansa anuman ang kani-kanilang maibigan .
44014017	Gayunman , nagbigay siya ng sapat na katibayan upang makilala ninyo siya sa pamamagitan ng kabutihang ginagawa niya sa inyo . Binibigyan niya kayo ng ulan mula sa langit at ng masaganang ani sa takdang panahon . Binubusog niya kayo ng pagkain at pinupuno ng kagalakan ang inyong mga puso . ”
44014018	Sa kabila ng mga pananalitang ito , nahirapan pa rin si Bernabe at si Pablo na pigilin ang mga tao na sila’y alayan ng mga handog .
44014019	Ngunit may mga Judiong dumating doon mula sa Antioquia at Iconio . Sinulsulan nila ang mga taga-Listra laban kay Pablo , kaya’t siya’y pinagbabato nila . Pagkatapos , siya ay kinaladkad nila sa labas ng bayan , sa pag-aakalang siya’y patay na ,
44014020	subalit nang dumating ang mga alagad at palibutan siya , tumayo si Pablo at pumasok sa lunsod . Kinabukasan , nagpunta sila ni Bernabe sa Derbe .
44014021	Ang Magandang Balita ay ipinangaral nina Pablo at Bernabe sa Derbe , at marami silang nahikayat na maging alagad . Pagkatapos , nagbalik sila sa Listra , Iconio , at Antioquia ng Pisidia .
44014022	Pinalakas nila ang loob ng mga alagad at pinayuhang manatiling tapat sa pananampalataya . “ Daranas muna tayo ng maraming kapighatian upang makapasok sa kaharian ng Diyos , ” sabi nila sa mga alagad .
44014023	Sa bawat iglesya ay pumili sila ng mga matatandang mamumuno , at matapos manalangin at mag-ayuno , ang mga ito’y itinagubilin nila sa Panginoon na kanilang pinagtitiwalaan .
44014024	Tinahak nila ang Pisidia at nakarating sila sa Pamfilia .
44014025	Ipinangaral nila sa Perga ang salita ng Diyos at pagkatapos ay tumuloy sila sa Atalia .
44014026	Mula roon , naglayag silang pabalik sa Antioquia . Dito sila ay ipinagkatiwala sa pagkalinga ng Diyos dahil sa gawaing kanilang natapos na .
44014027	Pagdating sa Antioquia tinipon nila ang mga kaanib sa iglesya at isinalaysay ang lahat ng ginawa ng Diyos sa kanila , at kung paanong binuksan niya ang pintuan sa mga Hentil upang ang mga ito’y sumampalataya rin .
44014028	At matagal silang nanatili roon kasama ng mga alagad .
44015001	May dumating doon na ilang taong mula sa Judea at nagturo sa mga kapatid , “ Kapag hindi kayo nagpatuli ayon sa kaugaliang itinuturo ni Moises , hindi kayo maliligtas . ”
44015002	Mahigpit itong tinutulan nina Pablo at Bernabe at naging mainitan ang kanilang pagtatalo . Kaya’t napagpasyahang papuntahin sa Jerusalem sina Pablo at Bernabe at ilan pang kapatid na taga-Antioquia , upang ang suliraning ito ay isangguni sa mga apostol at sa pinuno ng iglesya .
44015003	Isinugo nga sila ng iglesya at pagdaan nila sa Fenicia at Samaria , ibinalita nila roon na marami nang mga Hentil ang nahikayat sa pananampalataya . Ito nama’y labis na ikinagalak ng mga kapatid .
44015004	Pagdating nila sa Jerusalem , malugod silang tinanggap ng mga apostol , ng mga pinuno , at ng buong iglesya . Isinalaysay nila ang lahat ng ginawa ng Diyos sa pamamagitan nila .
44015005	Ngunit tumayo naman ang ilang mananampalatayang kabilang sa pangkat ng mga Pariseo at kanilang sinabi , “ Kailangang tuliin at utusang tumupad sa Kautusan ni Moises ang mga Hentil na sumasampalataya . ”
44015006	Nagpulong ang mga apostol at ang matatandang namumuno sa iglesya upang pag-aralan ang suliraning ito .
44015007	Pagkatapos ng mahabang pagtatalo , tumayo si Pedro at nagsalita , “ Mga kapatid , nalalaman ninyo na noong mga nakaraang araw , hinirang ako ng Diyos upang mangaral ng Magandang Balita sa mga Hentil , at sila naman ay sumampalataya .
44015008	Ang Diyos na nakakasaliksik ng puso ang nagpatotoo na sila’y tinatanggap din niyang tulad natin nang ipagkaloob niya sa kanila ang Espiritu Santo .
44015009	Iisa ang pagtingin ng Diyos sa kanila at sa atin ; nilinis din niya ang kanilang puso sapagkat sila’y nanalig kay Jesu-Cristo .
44015010	Bakit ba marunong pa kayo sa Diyos ? Bakit ninyo iniaatang sa mga mananampalataya ang isang pasaning hindi nakayang dalhin ng ating mga ninuno at hindi rin natin kayang pasanin ?
44015011	Sumampalataya tayo at naligtas sa pamamagitan ng kagandahang-loob ng Panginoong Jesus ; gayundin naman sila . ”
44015012	Tumahimik ang buong kapulungan at nakinig sila habang isinasalaysay nina Bernabe at Pablo ang mga himalang ginawa ng Diyos sa mga Hentil sa pamamagitan nila .
44015013	Pagkatapos , si Santiago naman ang nagsalita , “ Mga kapatid , makinig kayo sa akin .
44015014	Katatapos pa lamang isalaysay ni Simon ang unang pagkatawag ng Diyos sa mga Hentil upang sila rin ay maging bayan niya .
44015015	Ito ay sumasang-ayon sa ipinahayag ng mga propeta , tulad ng nasusulat ,
44015016	‘ Pagkatapos nito ay babalik ako , at muli kong itatayo ang bumagsak na kaharian ni David . Muli ko itong ibabangon mula sa kanyang pagkaguho ,
44015017	upang hanapin at sambahin ng lahat ng mga tao ang Panginoon ; ng lahat ng bansang tinawag ko upang maging akin .
44015018	Ganoon ang sinabi ng Panginoon na nagpahayag ng mga bagay na ito mula pa noong una . ’
44015019	“ Kaya’t ang pasya ko’y huwag nating gawing mahirap para sa mga Hentil ang paglapit sa Diyos .
44015020	Sa halip , sulatan natin sila at sabihang huwag kumain ng anumang inihandog sa diyus-diyosan , huwag makikiapid , huwag kakain ng hayop na binigti , at huwag kakain ng dugo .
44015021	Sapagkat mula pa noong unang panahon , ang Kautusan ni Moises ay binabasa na sa mga sinagoga tuwing Araw ng Pamamahinga at ang aral niya ay itinuturo sa bawat bayan . ”
44015022	Kaya’t minabuti ng mga apostol , ng mga pinuno ng iglesya , at ng buong iglesya na pumili ng ilan sa kanila upang suguin sa Antioquia , kasama nina Pablo at Bernabe . Ang mga napili nila ay si Judas na tinatawag na Barsabas at si Silas , na mga lalaking iginagalang ng mga kapatid .
44015023	Ipinadala nila sa kanila ang sulat na ganito ang nilalaman :
44015024	Nabalitaan naming ginugulo kayo ng ilang kasamahan naming galing dito , kahit na hindi namin sila inuutusan . At binabagabag nila kayo sa pamamagitan ng kanilang itinuturo ,
44015025	kaya’t napagkaisahan naming magpadala sa inyo ng mga sugo . Kasama sila ng ating minamahal na sina Bernabe at Pablo ,
44015026	mga taong hindi nag-atubiling itaya ang kanilang buhay sa paglilingkod sa ating Panginoong Jesu-Cristo .
44015027	Isinugo namin sa inyo sina Judas at Silas upang ipaliwanag ang sinasabi sa sulat na ito .
44015028	Sapagkat minabuti namin at ng Espiritu Santo na huwag na kayong atangan ng iba pang pasanin maliban sa mga bagay na talagang kailangan .
44015029	Huwag kayong kakain ng anumang inihandog sa mga diyus-diyosan , ng dugo at ng hayop na binigti . Huwag kayong makikiapid . Layuan ninyo ang mga iyan at mapapabuti kayo . Paalam . ”
44015030	At pinalakad nila ang mga sugo . Pagdating sa Antioquia , tinipon ng mga ito ang mga kapatid at ibinigay ang sulat .
44015031	Pagkabasa sa sulat , nagalak ang lahat dahil sa kanilang narinig .
44015032	Sina Judas at Silas , na mga propeta rin , ay maraming itinuro sa mga kapatid na nakapagpalakas ng kanilang loob at nakapagpatibay ng kanilang pananampalataya .
44015033	Ang dalawa’y tumigil doon nang kaunting panahon . Pagkatapos , sila’y pinabalik na taglay ang pagbati ng mga kapatid para sa mga nagsugo sa kanila .
44015035	Nanatili naman sina Pablo at Bernabe sa Antioquia ; at kasama ng marami pang iba , sila’y nagturo at nangaral ng salita ng Panginoon .
44015036	Makalipas ang ilang araw , sinabi ni Pablo kay Bernabe , “ Balikan natin at dalawin ang mga kapatid sa mga bayan kung saan tayo nangaral ng salita ng Panginoon at tingnan natin kung ano ang kalagayan nila . ”
44015037	Nais ni Bernabe na isama si Juan na tinatawag ding Marcos .
44015038	Ngunit ayaw ni Pablo , sapagkat hindi ito nagpatuloy na sumama sa kanilang gawain , sa halip , ito’y humiwalay sa kanila sa Pamfilia .
44015039	Nagkaroon sila ng mainitang pagtatalo kaya’t naghiwalay sila . Isinama ni Bernabe si Marcos at naglayag sila papuntang Cyprus .
44015040	Isinama naman ni Pablo si Silas at sila’y umalis , matapos ipanalangin ng mga kapatid na ingatan sila ng Panginoon .
44015041	Naglakbay sila sa Siria at Cilicia at pinatatag ang mga iglesya roon .
44016001	Nagpunta rin si Pablo sa Derbe at sa Listra . Naroroon si Timoteo na isang alagad . Ang kanyang ina ay isang mananampalatayang Judio at ang kanyang ama nama’y isang Griego .
44016002	Mataas ang pagtingin ng mga kapatid sa Listra at sa Iconio kay Timoteo .
44016003	Ibig isama ni Pablo si Timoteo kaya’t tinuli niya ito alang-alang sa mga Judio sa lunsod na iyon , dahil alam nilang lahat na ang kanyang ama ay isang Griego .
44016004	Sa bawat lunsod na kanilang dalawin , ipinaaalam nila sa mga kapatid ang pasya ng mga apostol at mga pinuno ng iglesya sa Jerusalem , at iniutos na sundin iyon .
44016005	Kaya’t tumibay sa pananampalataya ang kaanib ng bawat iglesya , at araw-araw nadaragdagan ang bilang ng mga alagad .
44016006	Sapagkat binawalan sila ng Espiritu Santo na mangaral sa lalawigan ng Asia , naglakbay sina Pablo sa lupain ng Frigia at Galacia .
44016007	Pagdating sa hangganan ng Misia , nais nilang pumasok sa Bitinia , subalit hindi sila pinahintulutan ng Espiritu ni Jesus .
44016008	Kaya’t dumaan sila ng Misia at nagpunta sa Troas .
44016009	Kinagabihan , nagkaroon si Pablo ng isang pangitain ; isang lalaking taga-Macedonia ang nakatayo at nakikiusap sa kanya , “ Pumarito kayo sa Macedonia at tulungan ninyo kami . ”
44016010	Pagkatapos ng pangitaing ito , gumayak agad kami sapagkat natiyak naming kami’y tinatawag ng Diyos upang ipangaral sa Macedonia ang Magandang Balita .
44016011	Mula sa Troas , tuluy-tuloy kaming naglayag papuntang Samotracia , at kinabukasa’y sa Neapolis .
44016012	Mula naman roo’y nagpunta kami sa Filipos , na isang kolonyang Romano at pangunahing lunsod sa dakong iyon ng Macedonia . Filipos , na isang lunsod sa unang distrito ng Macedonia , na isa ring kolonyang Romano . Nanatili kami roon nang ilang araw .
44016013	At nang Araw ng Pamamahinga , lumabas kami ng lunsod at nagpunta sa tabing-ilog , sa pag-aakalang doon ay may pinagtitipunan ang mga Judio upang manalangin . Naupo kami at nakipag-usap sa mga babaing nagkakatipon doon .
44016014	Kabilang dito ang isang sumasamba sa Diyos na nagngangalang Lydia na taga-Tiatira ; siya’y isang negosyante na nagtitinda ng mamahaling telang kulay ube . Binuksan ng Panginoon ang kanyang isip at kanyang pinaniwalaan ang ipinapangaral ni Pablo .
44016015	Nagpabautismo siya at ang kanyang buong pamilya . Pagkatapos , sinabi niya , “ Kung itinuturing po ninyo akong tunay na lingkod ng Panginoon , doon na kayo tumuloy sa amin . ” At tinanggap naman namin ang kanyang paanyaya .
44016016	Isang araw , nang kami’y papunta sa pook-dalanginan , nasalubong namin ang isang batang babaing alipin . Siya’y nakakapanghula dahil sinasapian siya ng masamang espiritu . Malaki ang kinikita ng kanyang mga amo dahil sa kanyang panghuhula .
44016017	Sinundan-sundan niya kami nina Pablo , at sumisigaw ng ganito : “ Ang mga taong ito’y lingkod ng Kataas-taasang Diyos ! Ipinapahayag nila sa inyo kung paano kayo maliligtas ! ”
44016018	Marami nang araw na ginagawa niya iyon kaya’t nainis na si Pablo . Hinarap niya ang bata at sinabi sa espiritu , “ Iniuutos ko sa iyo sa pangalan ni Jesu-Cristo , lumabas ka sa babaing iyan ! ” At noon di’y lumabas ang espiritu .
44016019	Nang makita ng mga amo ng bata na nawala na ang kanilang pinagkakakitaan , sinunggaban nila sina Pablo at Silas , kinaladkad sa liwasang-bayan at iniharap sa mga maykapangyarihan .
44016020	Iniharap sila sa mga pinuno ng lunsod at pinaratangan ng ganito : “ Nanggugulo po sa lunsod ang mga Judiong ito .
44016021	Nagtuturo sila ng mga kaugaliang labag sa kautusan nating mga Romano . Hindi natin maaaring sundin ang mga itinuturo nila . ”
44016022	Sinunggaban sila ng mga tao , pinahubaran ng mga pinuno at ipinahagupit .
44016023	Pagkatapos hampasin nang paulit-ulit , sila’y ipinabilanggo at pinabantayang mabuti .
44016024	Ipinasok sila ng bantay sa kaloob-looban ng bilangguan at inilagay ang kanilang mga paa sa pagitan ng dalawang mabibigat na kahoy .
44016025	Nang maghahatinggabi na , sina Pablo at Silas ay nananalangin at umaawit ng mga himno , at nakikinig naman ang ibang mga bilanggo .
44016026	Walang anu-ano’y lumindol nang malakas at nayanig pati ang mga pundasyon ng bilangguan . Biglang nabuksan ang mga pinto at nakalag ang mga tanikala ng lahat ng bilanggo .
44016027	Nagising ang bantay ng bilangguan , at nang makita niyang bukás ang mga pinto , inakala niyang nakatakas ang mga bilanggo . Dahil dito’y binunot niya ang kanyang tabak at magpapakamatay na sana .
44016028	Ngunit sumigaw si Pablo , “ Huwag mong saktan ang iyong sarili ! Narito kaming lahat ! ”
44016029	Humingi ng ilaw ang bantay , patakbong pumasok at nanginginig na nagpatirapa sa harapan nina Pablo at Silas .
44016030	Sila ay inilabas niya at sinabi , “ Mga ginoo , ano po ang dapat kong gawin upang ako’y maligtas ? ”
44016031	Sumagot naman sila , “ Sumampalataya ka sa Panginoong Jesus , at maliligtas ka , ikaw at ang iyong sambahayan . ”
44016032	At ang salita ng Panginoon ay ipinahayag nila sa kanya at sa lahat ng nasa kanyang bahay .
44016033	Nang gabi ring iyon , hinugasan ng bantay ang kanilang mga sugat at siya’y nagpabautismo , pati ang buo niyang sambahayan .
44016034	Pagkatapos , sila ay isinama niya sa kanyang tahanan at ipinaghanda ng pagkain . Masayang-masaya ang bantay at ang kanyang buong sambahayan , sapagkat sila’y nakakilala sa Diyos .
44016035	Kinaumagahan , inutusan ng mga pinuno ng lunsod ang mga kawal na palayain sina Pablo at Silas .
44016036	Kaya’t sinabi ng bantay ng bilangguan kay Pablo , “ Iniutos po ng mga pinuno na palayain na kayo . Lumabas na kayo at umalis nang mapayapa . ”
44016037	Subalit sinabi ni Pablo sa mga kawal , “ Ipinahagupit nila kami nang hayagan at ipinabilanggo nang hindi man lang nilitis gayong kami’y mga mamamayang Romano ! At ngayo’y palihim nila kaming palalayain ! Hindi maaari ! Sila ang pumarito at magpalaya sa amin . ”
44016038	Ipinaalam ng mga kawal sa mga pinuno ng lunsod ang sinabi ni Pablo , at natakot ang mga iyon nang malamang sina Pablo at Silas pala ay mamamayang Romano .
44016039	Kaya’t sila’y pumunta sa bilangguan at humingi ng paumanhin sa dalawa . Inilabas nila sina Pablo at Silas at pinakiusapang lisanin ang lunsod .
44016040	Pagkalabas ng bilangguan , sina Pablo at Silas ay nagtuloy sa bahay ni Lydia at dinatnan nila roon ang mga kapatid . Bago umalis ang dalawa , pinagbilinan nila ang mga kapatid na magpakatatag sa pananampalataya .
44017001	Dumaan sina Pablo at Silas sa Amfipolis at Apolonia , hanggang sa makarating sa Tesalonica . Sa lunsod na ito’y may sinagoga ang mga Judio ,
44017002	at ayon sa kinaugalian ni Pablo , siya’y pumasok doon . Sa loob ng tatlong linggo , tuwing Araw ng Pamamahinga , siya ay nakikipagpaliwanagan sa kanila tungkol sa Kasulatan .
44017003	Ipinaliwanag niya at pinatunayan na kinakailangang magtiis ang Cristo at muling mabuhay . Sinabi niya , “ Ang Jesus na ito , na ipinapahayag ko sa inyo , ay ang Cristo ! ”
44017004	Naniwala at nahikayat na sumama kina Pablo at Silas ang ilan sa kanila , gayundin ang maraming kababaihang kinikilala sa lunsod , at ang napakaraming debotong Griego .
44017005	Ngunit nainggit ang mga Judio , kaya’t tinipon nila ang mga palaboy sa lansangan at sila’y gumawa ng gulo sa lunsod . Nilusob nila ang bahay ni Jason at pilit na hinanap sina Pablo at Silas upang iharap sa bayan .
44017006	Nang hindi nila matagpuan ang dalawa , kinaladkad nila si Jason at ilan sa mga kapatid at iniharap sa mga pinuno ng lunsod . Ganito ang kanilang sigaw : “ Ang ating lunsod ay napasok ng mga taong nanggugulo kahit saan makarating ,
44017007	at sila’y pinatuloy ni Jason . Nilabag nilang lahat ang mga batas ng Emperador . Sinasabi nilang may iba pang hari na ang pangala’y Jesus . ”
44017008	Kaya’t nagulo ang taong-bayan at ang mga pinuno ng lunsod dahil sa sigawang ito .
44017009	Si Jason at ang kanyang mga kasama’y pinagpyansa ng mga pinuno bago pinalaya .
44017010	Nang gabi ring iyon ay pinapunta ng mga kapatid sina Pablo at Silas sa Berea . Pagdating doon , sila’y pumasok sa sinagoga ng mga Judio .
44017011	Mas bukás ang isipan ng mga Judiong tagaroon kaysa sa mga Judiong taga-Tesalonica . Wiling-wili silang nakikinig sa mga paliwanag ni Pablo , at sinasaliksik nila araw-araw ang mga Kasulatan upang tingnan kung totoo nga ang sinasabi niya .
44017012	Sumampalataya ang maraming Judio roon , gayundin ang mga Griego , pawang mga lalaki at mga babaing kilala sa lipunan .
44017013	Subalit nang mabalitaan ng mga Judio sa Tesalonica na ipinapangaral din ni Pablo sa Berea ang salita ng Diyos , sila’y nagpunta roon at sinulsulan ang taong-bayan upang gumawa ng gulo .
44017014	Kaya’t si Pablo’y dali-daling pinaalis ng mga kapatid at pinapunta sa tabing-dagat . Ngunit naiwan sina Silas at Timoteo .
44017015	Ang mga naghatid kay Pablo ay sumama sa kanya hanggang sa Atenas . Pagkatapos , nagbalik sila sa Berea taglay ang bilin ni Pablo kina Silas at Timoteo na sumunod sa kanya sa lalong madaling panahon .
44017016	Habang sina Silas at Timoteo’y hinihintay ni Pablo sa Atenas , napansin niyang puno ng mga diyus-diyosan ang lunsod . Labis niyang ikinalungkot iyon
44017017	kaya’t nakipagpaliwanagan siya sa loob ng mga sinagoga roon , sa mga Judio at sa mga debotong tao , at sa sinumang makatagpo niya sa liwasang-bayan araw-araw .
44017018	Subalit nakipagtalo sa kanya ang ilang pilosopong Epicureo at Estoico . “ Ano ba ang sinasabi sa atin ng nagmamarunong na iyan ? ” sabi ng ilan . Sabi naman ng iba , “ Nangangaral yata tungkol sa ibang mga diyos . ” Sinabi nila iyon dahil nangangaral si Pablo tungkol kay Jesus at sa muling pagkabuhay .
44017019	Siya’y isinama nila at iniharap sa kapulungan ng Areopago at tinanong , “ Maaari bang malaman namin kung ano itong bagong aral na itinuturo mo ?
44017020	Bago sa aming pandinig ang sinasabi mo , kaya’t nais naming malaman ang kahulugan nito . ”
44017021	Sapagkat walang ginagawa ang mga taga-Atenas at mga dayuhang naninirahan doon kundi ang mag-usap-usap at makinig tungkol sa mga bagong turo .
44017022	Tumayo si Pablo sa harap ng kapulungan ng Areopago at nagsalita , “ Mga taga-Atenas , napapansin kong kayo’y lubos na napaka-relihiyoso sa maraming bagay .
44017023	Sapagkat sa paglalakad ko sa lunsod at pagmamasid sa inyong mga sinasamba , nakakita ako ng isang dambana na may nakasulat , ‘ Sa Diyos na hindi nakikilala . ’ Ang Diyos na inyong sinasamba kahit hindi ninyo nakikilala ay siya kong ipinapahayag sa inyo .
44017024	Siya ang gumawa ng sanlibutan at lahat ng naririto , siya ang Panginoon ng langit at ng lupa . Hindi siya nananahan sa mga templong ginawa ng tao .
44017025	Hindi rin siya nangangailangan ng anumang tulong o paglilingkod ng tao ; sa halip , siya ang nagbibigay ng buhay , hininga at lahat ng bagay sa sangkatauhan .
44017026	Mula sa isang tao’y nilikha niya ang lahat ng lahi sa buong mundo . Itinakda niya sa simula’t simula pa ang kani-kanilang panahon at hangganan .
44017027	Ginawa niya iyon upang hanapin nila ang Diyos ; baka sakaling sa kanilang paghahanap , siya ay matagpuan nila . Ang totoo , hindi naman siya talagang malayo sa bawat isa sa atin ;
44017028	sapagkat , ‘ Hawak niya ang ating buhay , pagkilos at pagkatao . ’ ‘ Tayo nga’y mga anak niya . ’
44017029	Sapagkat tayo’y mga anak ng Diyos , huwag nating akalaing siya ay tulad lamang ng mga larawang ginto , pilak , o bato na pawang likha ng isip at kamay ng tao .
44017030	Sa mga nagdaang panahon ay hindi pinansin ng Diyos ang di pagkakilala sa kanya ng mga tao , ngunit ngayon ay iniuutos niya sa lahat ng tao sa bawat lugar na magsisi’t talikuran ang kanilang masamang pamumuhay .
44017031	Sapagkat itinakda na niya ang araw ng paghuhukom sa sanlibutan , at ito’y buong katarungan niyang gagawin sa pamamagitan ng isang tao na kanyang hinirang . Pinatunayan niya ito sa lahat nang ang taong iyon ay kanyang muling binuhay . ”
44017032	Nang marinig nila ang sinabi ni Pablo tungkol sa muling pagkabuhay , tinuya siya ng ilan . Sinabi naman ng iba , “ Nais naming mapakinggan kang muli tungkol dito . ”
44017033	At iniwan ni Pablo ang mga tao .
44017034	May ilang naniwala sa kanya at nanalig sa Diyos . Kabilang dito sina Dionisio na kaanib ng kapulungang tinatawag na Areopago , isang babaing nagngangalang Damaris , at marami pang iba .
44018001	Pagkatapos , umalis si Pablo sa Atenas at nagpunta sa Corinto .
44018002	Natagpuan niya roon si Aquila , isang Judiong taga-Ponto . Kararating pa lamang nito mula sa Italia kasama ang kanyang asawa na si Priscila . Umalis sila roon sapagkat pinalayas ni Claudio ang lahat ng Judio sa Roma . Nakipagkita sa kanila si Pablo ,
44018003	at dahil sila’y manggagawa ng tolda tulad niya , siya ay nakitira sa kanila , at siya’y nagtrabahong kasama nila .
44018004	Tuwing Araw ng Pamamahinga , si Pablo ay nakikipagpaliwanagan sa mga Judio o Griego sa sinagoga at sinisikap niyang mahikayat sa pananampalataya ang lahat .
44018005	Nang dumating sina Silas at Timoteo mula sa Macedonia , iniukol na ni Pablo ang buo niyang panahon sa pangangaral at pagpapatunay sa mga Judio na si Jesus ang Cristo .
44018006	Nang siya’y salungatin at laitin ng mga ito , ipinagpag niya ang alikabok sa kanyang damit bilang babala sa kanila . Sinabi niya , “ Kasalanan na ninyo kung kayo’y mapahamak ! Hindi ko na sagutin iyon ! Mula ngayo’y sa mga Hentil na ako mangangaral . ”
44018007	Kaya’t umalis siya roon at tumira sa bahay ni Ticio Tito . Justo , isang Hentil na may takot sa Diyos . Katabi ng sinagoga ang bahay nito .
44018008	Si Crispo , na tagapamahala ng sinagoga , at ang kanyang sambahayan ay nananalig rin sa Panginoon . Marami pang mga taga-Corinto na nakinig kay Pablo ang sumampalataya at nagpabautismo .
44018009	Isang gabi , sinabi ng Panginoon kay Pablo sa pamamagitan ng isang pangitain , “ Huwag kang matakot ! Ipagpatuloy mo ang iyong pangangaral ! Anuman ang mangyari’y huwag kang titigil
44018010	sapagkat ako’y nasa iyo . Hindi ka maaano sapagkat marami akong tagasunod sa lunsod na ito . ”
44018011	Tumigil nga siya roon at ipinangaral niya ang salita ng Diyos sa loob ng isang taon at kalahati .
44018012	Nang si Galio ay naging gobernador ng Acaya , nagsama-sama ang mga Judio sa pagdakip kay Pablo at pagdadala sa kanya sa hukuman .
44018013	Pagdating nila doon ay sinabi nila , “ Hinihikayat ng taong ito ang mga mamamayan na sumamba sa Diyos sa isang paraang labag sa batas ! ”
44018014	Magsasalita na sana si Pablo nang sabihin ni Galio , “ Kung ang usaping ito’y tungkol sa isang mabigat na pagkakasala o paglabag sa batas , makatuwirang pakinggan ko kayo .
44018015	Subalit ang sakdal ninyo’y tungkol lamang sa mga salita at mga pangalan , at sa kautusan ninyong mga Judio , kaya kayo na ang bahalang lumutas niyan . Ayaw kong makialam sa bagay na iyan . ”
44018016	At sila’y pinalabas niya sa hukuman .
44018017	Kaya’t si Sostenes na tagapamahala ng sinagoga ang sinunggaban nila at binugbog sa labas ng hukuman . Hindi naman iyon pinansin ni Galio .
44018018	Pagkatapos nito , matagal pang nanatili si Pablo sa Corinto at saka nagpaalam sa mga kapatid . Pagdating sa Cencrea , nagpaahit siya ng buhok sa ulo sapagkat natupad na niya ang kanyang panata . Sumakay siya sa barkong papuntang Siria , kasama ang mag-asawang Priscila at Aquila .
44018019	Pagdating sa Efeso , iniwan ni Pablo ang dalawa , at siya’y pumasok sa sinagoga ng mga Judio at nakipagpaliwanagan sa mga naroon .
44018020	Hiniling nilang tumigil siya roon nang mahaba-habang panahon , ngunit siya’y tumanggi .
44018021	Sa halip , sinabi niya nang siya’y magpaalam sa kanila , “ Babalik ako rito , kung loloobin ng Diyos . ” Umalis siya sa Efeso na nakasakay sa isang barko .
44018022	Pagkababa sa Cesarea , pumunta siya sa Jerusalem at bumati sa iglesya . Pagkatapos , siya’y nagtuloy sa Antioquia .
44018023	Tumigil siya roon nang kaunting panahon , at pagkatapos ay muling naglakbay . Pinuntahan niya ang mga bayan sa lupain ng Galacia at Frigia , at pinatatag sa pananampalataya ang mga alagad doon .
44018024	Dumating sa Efeso ang isang Judiong nagngangalang Apolos . Siya’y taga-Alejandria , mahusay magtalumpati at maraming alam sa Banal na Kasulatan .
44018025	Naturuan siya tungkol sa Daan ng Panginoon , at masigasig na nangangaral at nagtuturo nang wasto tungkol kay Jesus . Ngunit ang bautismo ni Juan lamang ang kanyang nalalaman .
44018026	Siya’y buong tapang na nagsasalita sa sinagoga ng mga Judio . Nang marinig ng mag-asawang Aquila at Priscila ang pagpapaliwanag ni Apolos , siya’y isinama nila sa kanilang bahay at doo’y pinaliwanagan nang mabuti tungkol sa mga bagay na hindi pa niya nalalaman tungkol sa Daan ng Diyos .
44018027	At nang ipasya niyang pumunta sa Acaya , sumulat sila sa mga kapatid doon upang malugod nilang tanggapin si Apolos . Pagdating doon , malaki ang naitulong niya sa mga mananampalataya dahil sa kagandahang-loob ng Diyos ,
44018028	sapagkat walang magawâ sa kanya ang mga Judio sa kanilang pagtatalo sa harap ng madla . Sa pamamagitan ng mga Kasulatan ay pinatunayan niyang si Jesus ang Cristo .
44019001	Habang nasa Corinto si Apolos , tinahak naman ni Pablo ang mga dakong bulubundukin ng lalawigan hanggang sa siya’y makarating sa Efeso . Natagpuan niya roon ang ilang alagad
44019002	at sila’y tinanong niya , “ Tinanggap ba ninyo ang Espiritu Santo nang kayo’y sumampalataya ? ” “ Hindi po , ni hindi namin narinig na may Espiritu Santo pala , ” tugon nila .
44019003	“ Kung gayon , sa ano kayo nabautismuhan ? ” tanong niya . “ Sa bautismo ni Juan , ” tugon naman nila .
44019004	Kaya’t sinabi ni Pablo , “ Binautismuhan ni Juan ang mga tumatalikod sa kasalanan . Ipinangaral niya ang pagsisisi sa mga Israelita upang sila’y sumampalataya kay Jesus , ang dumarating na kasunod niya . ”
44019005	Nang marinig nila iyon , nagpabautismo sila sa pangalan ng Panginoong Jesus .
44019006	Nang ipatong ni Pablo ang kanyang kamay sa kanila , bumabâ ang Espiritu Santo at sila’y nagsalita ng iba’t ibang wika at nagpahayag ng mensaheng mula sa Diyos .
44019007	Humigit-kumulang sa labindalawang lalaki ang nagpabautismo .
44019008	Sa loob ng tatlong buwan , si Pablo’y pumapasok sa sinagoga at buong tapang na nagpapaliwanag sa mga naroon at hinihikayat niya ang mga tao na magpasakop sa paghahari ng Diyos .
44019009	Ngunit may ilan sa kanila na nagmamatigas at ayaw sumampalataya , at nagsasalita pa sila ng masama laban sa Daan sa harap ng kapulungan . Kaya’t iniwan ni Pablo ang sinagoga kasama ang mga mananampalataya at nagpatuloy ng kanyang pangangaral araw-araw sa paaralan ni Tirano .
44019010	Tumagal siya roon nang dalawang taon , kaya’t ang lahat ng naninirahan sa Asia , maging Judio o Griego ay nakarinig ng salita ng Panginoon .
44019011	Gumagawa roon ang Diyos ng mga pambihirang himala sa pamamagitan ni Pablo .
44019012	Kahit panyo o damit na kanyang ginamit ay dinadala sa mga maysakit . Gumagaling naman ang mga ito at lumalayas ang masasamang espiritung nagpapahirap sa kanila .
44019013	May ilang Judio roon na naglilibot at nagpapalayas ng masasamang espiritu . Pinapangahasan nilang gamitin ang pangalan ng Panginoong Jesus sa pagpapalayas ng masasamang espiritu sa mga sinasapian ng mga ito . Sinasabi nila , “ Sa pangalan ni Jesus na ipinapangaral ni Pablo , iniuutos ko sa inyo , lumabas kayo . ”
44019014	Kabilang sa gumagawa nito ay ang pitong anak na lalaki ni Esceva , isang pinakapunong pari ng mga Judio .
44019015	Subalit sinagot sila ng masamang espiritu , “ Kilala ko si Jesus , kilala ko rin si Pablo , ngunit sino ba kayo ? ”
44019016	At sila’y nilundag ng lalaking sinasapian ng masamang espiritu , tinalo silang lahat at malubhang sinaktan , anupa’t hubad at sugatan silang tumakas sa bahay na iyon .
44019017	Nabalitaan iyon ng lahat ng naninirahan sa Efeso , maging Judio o Griego , kaya’t natakot silang lahat at pinuri ang pangalan ng Panginoong Jesus .
44019018	Marami sa mga sumampalataya ang dumating at nagpahayag na sila ay nangkukulam . Tinipon nila ang kanilang mga aklat at sinunog ang mga ito sa harap ng madla . Sa kabuuan , ang halaga ng mga ito ay umabot sa limampung libong salaping pilak .
44019019	
44019020	Kaya’t sa pamamagitan ng kapangyarihan ng Panginoon , patuloy na lumaganap at nagtagumpay ang kanyang salita .
44019021	Pagkatapos ng mga pangyayaring ito , sa patnubay ng Espiritu , nagpasya si Pablo na maglakbay sa Macedonia at Acaya papuntang Jerusalem . “ Kailangan ko ring pumunta sa Roma pagkagaling sa Jerusalem , ” sabi niya .
44019022	Pinauna niya sa Macedonia sina Timoteo at Erasto , dalawa sa kanyang mga kamanggagawa , at siya’y tumigil sa Asia nang kaunti pang panahon .
44019023	Nang panahong iyon ay nagkaroon ng isang malaking kaguluhan dahil sa Daan ng Panginoon .
44019024	May isang platerong nagngangalang Demetrio , na gumagawa ng maliliit na templong pilak ng kanilang diyosang si Artemis , Diana . at ito’y pinagkakakitaan nang malaki .
44019025	Tinipon niya ang kanyang mga manggagawa at ang iba pang mga taong ganito rin ang hanapbuhay . Sinabi niya , “ Mga kasama , alam ninyong sa gawaing ito nagmumula ang ating masaganang pamumuhay .
44019026	Nakikita ninyo’t naririnig kung ano ang ginagawa ng Pablong iyan . Sinasabi niyang ang mga diyos na ginawa ng kamay ng tao ay hindi raw diyos , at marami siyang napapaniwala , hindi lamang dito sa Efeso kundi sa buong Asia .
44019027	Nanganganib na magkaroon ng masamang pangalan ang ating hanapbuhay . Ang templo ng dakilang diyosang si Artemis ay mawawalan ng kabuluhan . Pati na ang dakilang diyosa na sinasamba ng Asia at ng buong daigdig ay hindi na igagalang . ”
44019028	Pagkarinig nito , nagsiklab ang kanilang galit at sila’y nagsigawan , “ Dakila si Artemis ng mga taga-Efeso ! ”
44019029	Kaya’t nagkagulo ang mga tao sa buong lunsod ; kinaladkad nila sina Gaius at Aristarco , mga taga-Macedoniang kasama ni Pablo sa paglalakbay , at sama-sama silang sumugod sa tanghalan .
44019030	Nais sana ni Pablong humarap sa madla , ngunit hindi siya pinayagan ng mga kapatid .
44019031	Nagpasugo rin sa kanya ang ilang kaibigang mga pinuno sa lalawigang Asia . Mahigpit siyang pinakiusapang huwag pumunta sa tanghalan .
44019032	Magulung-magulo ang kapulungan ; may sumisigaw ng isang bagay , at ang iba’y iba naman . Hindi alam ng karamihan kung bakit sila nagkakatipun-tipon doon .
44019033	Inakala ng ilang naroon na si Alejandro ang dahilan sapagkat siya ang ibinungad ng mga Judio sa madla . Sumenyas si Alejandro sa mga tao na tumahimik upang siya’y makapagpaliwanag .
44019034	Subalit nang makilala nilang siya’y isang Judio , sabay-sabay silang sumigaw sa loob ng dalawang oras , “ Dakila si Artemis ng mga taga-Efeso ! ”
44019035	Sa wakas dumating ang punong-bayan at pinatahimik ang mga tao . At kanyang sinabi , “ Mga taga-Efeso ! Sino ba ang hindi nakakaalam na ang lunsod ng Efeso ang siyang tagapag-ingat ng templo ng dakilang Artemis ? Sinong hindi nakakaalam na ang banal na batong ito ay mula sa langit ?
44019036	Hindi maaaring pabulaanan ninuman ang mga bagay na ito . Kaya’t huminahon kayo ! Huwag kayong magpabigla-bigla .
44019037	Hindi naman nagnanakaw sa templo ang mga taong dinala ninyo rito . Hindi rin nila nilalait ang ating diyosa .
44019038	Kung si Demetrio at ang mga platerong kasama niya ay may reklamo laban sa kaninuman , bukás ang mga hukuman , at may mga hukom tayo . Doon sila magsakdal .
44019039	Ngunit kung may iba pa kayong habol , maaaring pag-usapan iyan sa isang pangkalahatang pagpupulong ng mga mamamayan , ayon sa batas .
44019040	Dahil sa nangyari ngayong araw na ito , maaaring maparatangan tayo na nanggugulo sa bayan . Walang sapat na dahilan o katuwiran ang kaguluhang ito . ”
44019041	Pagkatapos , pinauwi na ng punong-bayan ang mga tao .
44020001	Nang tumigil na ang gulo , ipinatawag ni Pablo ang mga alagad at pinalakas ang kanilang loob . Pagkatapos , nagpaalam siya at nagpunta sa Macedonia .
44020002	Dinalaw niya ang mga bayan-bayan doon at pinalakas ang loob ng mga alagad sa pamamagitan ng kanyang pangangaral . Nagpatuloy siya hanggang sa dumating siya sa Grecia
44020003	at nanatili doon sa loob ng tatlong buwan . Aalis na sana siya papuntang Siria ngunit nabalitaan niyang may tangka ang mga Judio laban sa kanya , kaya’t ipinasya niyang sa Macedonia na uli magdaan sa kanyang pagbabalik .
44020004	Sumama sa kanya ang taga-Bereang si Sopater na anak ni Pirro , gayundin sina Aristarco at Segundo na mga taga-Tesalonica , si Gaius na taga-Derbe , si Timoteo , at sina Tiquico at Trofimo na mga taga-Asia .
44020005	Nauna sila at naghintay sa amin doon sa Troas .
44020006	Kami naman ay sumakay sa barko mula sa Filipos pagkaraan ng Pista ng Tinapay na Walang Pampaalsa , at dumating kami sa Troas nang ikalimang araw . Nanatili kami roon nang pitong araw .
44020007	Nang Sabado ng gabi , kami’y nagkakatipon upang magpira-piraso ng tinapay . Si Pablo’y nangaral sa kanila hanggang hatinggabi , sapagkat aalis na siya kinabukasan .
44020008	Maraming ilaw sa silid sa itaas na pinagtitipunan namin .
44020009	Nakaupo sa bintana ang isang binata na ang pangala’y Eutico . Dahil sa kahabaan ng pagsasalita ni Pablo , si Eutico ay inantok at nakatulog nang mahimbing . At nahulog siya mula sa ikatlong palapag na kanyang kinaroroonan , kaya’t patay na siya nang buhatin .
44020010	Nanaog din si Pablo at niyakap siya , “ Huwag kayong magkagulo , buháy siya ! ”
44020011	Muling pumanhik si Pablo , at nagpira-piraso ng tinapay . Pagkatapos , nagpatuloy siya sa pangangaral sa kanila hanggang mag-uumaga , saka umalis .
44020012	Ang binata naman ay buháy na inihatid sa kanyang bahay , at ito’y nagdulot sa kanila ng malaking kaaliwan .
44020013	Sumakay kami sa barkong papuntang Ason . Doon kami magkikita ni Pablo ayon sa bilin niya sa amin , sapagkat sasakyang panlupa ang kanyang gagamitin papunta roon .
44020014	Nang magkita kami sa Ason , sumakay siya sa sinasakyan namin at sama-sama kaming pumunta sa Mitilene .
44020015	Mula roon , patuloy kaming naglakbay at kinabukasa’y dumating kami sa tapat ng Quio . Nang sumunod na araw , dumaan kami sa Samos , at makaraan ang isa pang araw ay dumating kami sa Mileto .
44020016	Ipinasya ni Pablong lampasan ang Efeso upang huwag siyang maantala sa Asia , sapagkat ibig niyang nasa Jerusalem na siya sa araw ng Pentecostes .
44020017	Mula sa Mileto , ipinatawag ni Pablo ang mga pinuno ng iglesya sa Efeso .
44020018	Pagdating nila ay kanyang sinabi , “ Nalalaman ninyo kung paano ko ginugol ang buong panahong ipinamalagi ko sa inyong piling , mula noong unang araw na ako’y tumuntong sa Asia .
44020019	Naglingkod ako sa Panginoon ng buong kapakumbabaan at lumuluhang nagtiis ng maraming pagsubok dahil sa mga pagtatangka ng mga Judio .
44020020	Sa aking pagtuturo at pangangaral sa inyo , maging sa harapan ng madla o sa bahay-bahay man , hindi ako nangiming magsabi sa inyo ng anumang ikabubuti ninyo .
44020021	Maging Judio o Griego man ay pinapangaralan kong tumalikod sa kasalanan , manumbalik sa Diyos at manalig sa ating Panginoong Jesus .
44020022	Ngayon , bilang pagsunod sa Espiritu Santo , ako’y pupunta sa Jerusalem at hindi ko alam kung ano ang mangyayari sa akin doon .
44020023	Ang tanging nalalaman ko ay ito : sa bawat bayang dinaanan ko , ipinapahayag sa akin ng Espiritu Santo na ang naghihintay sa akin ay pagkabilanggo at kapighatian .
44020024	Subalit walang halaga sa akin ang aking buhay magawâ ko lamang ang aking tungkulin at matapos ang gawaing ibinigay sa akin ng Panginoong Jesus , ang pagpapahayag ng Magandang Balita tungkol sa kagandahang-loob ng Diyos para sa tao .
44020025	“ Nakisalamuha ako sa inyo habang nangangaral tungkol sa Kaharian . Ngayon , alam kong hindi na ninyo ako makikitang muli .
44020026	Kaya’t sa araw na ito’y sinasabi ko , hindi ako mananagot kung mapahamak ang sinuman sa inyo ,
44020027	sapagkat hindi ako nag-atubiling ipahayag sa inyo ang layunin ng Diyos .
44020028	Ingatan ninyo ang inyong sarili at ang buong kawan , sapagkat sila’y inilagay ng Espiritu Santo sa inyong pag-iingat . Pangalagaan ninyo ang iglesya ng Diyos Panginoon . na kanyang tinubos sa pamamagitan ng dugo ng kanyang Anak .
44020029	Alam kong pagkaalis ko’y magsisipasok ang mababangis na asong-gubat at walang patawad nilang pupuksain ang kawan .
44020030	Mula na rin sa inyo’y may lilitaw na mga taong magsasalita ng kasinungalingan upang mahikayat na sumunod sa kanilang mga alagad .
44020031	Kaya’t mag-ingat kayo . Alalahanin ninyong tinuruan ko kayo araw at gabi sa loob ng tatlong taon , at maraming luha ang pinuhunan ko .
44020032	“ At ngayo’y itinatagubilin ko kayo sa Diyos at sa kanyang salitang nagpapahayag ng kanyang kagandahang-loob . Ito ang makakapagpatibay sa inyo at makakapagbigay ng mga pagpapalang inilaan sa lahat ng kanyang ginawang banal .
44020033	Hindi ko hinangad ang ginto , pilak o pananamit ninuman .
44020034	Alam ninyong nagbanat ako ng buto upang kumita ng ikabubuhay naming magkakasama .
44020035	Sa lahat ng pagkakataon , ipinakita ko sa inyo na sa pamamagitan ng ganitong pagtatrabaho , dapat ninyong tulungan ang mahihina . Alalahanin natin ang mga salita ng Panginoong Jesus , ‘ Higit na mapalad ang nagbibigay kaysa tumatanggap . ' "
44020036	Pagkasabi nito , lumuhod si Pablo at nanalanging kasama nila .
44020037	Silang lahat ay umiiyak na yumakap at humalik kay Pablo .
44020038	Labis nilang ikinalungkot ang kanyang sinabing siya’y hindi na nila muling makikita . At siya’y inihatid nila sa sakayan ng barko .
44021001	Pagkatapos naming magpaalam sa kanila , kami’y naglakbay papuntang Cos . Kinabukasan , dumating kami sa Rodas at mula roo’y nagpatuloy kami sa Patara .
44021002	Dinatnan namin doon ang isang barkong papuntang Fenicia , kaya’t lumipat kami sa nasabing sasakyan .
44021003	Dumaan kami sa tapat ng Cyprus na natatanaw sa gawing kaliwa . Nagpatuloy kami papuntang Siria , ngunit huminto muna sa Tiro ang barko sapagkat magbababâ roon ng kargamento .
44021004	Hinanap namin ang mga alagad na naroon at nakituloy kami sa kanila sa loob ng pitong araw . Sa patnubay ng Espiritu , sinabi nila kay Pablo na huwag pumunta sa Jerusalem .
44021005	Ngunit nang dumating ang oras ng aming pag-alis , nagpatuloy kami sa paglalakbay . Kami ay inihatid nilang lahat , kasama ang kanilang mga asawa’t mga anak , hanggang sa labas ng lunsod . Pagdating sa tabing-dagat , lumuhod kaming lahat at nanalangin .
44021006	Pagkatapos naming magpaalam , sumakay na kami sa barko , at sila’y nagsiuwi na .
44021007	Mula sa Tiro , nagpatuloy kami ng paglalakbay at nakarating kami sa Tolemaida . Nakipagkita kami sa mga kapatid at tumigil doon nang isang araw .
44021008	Kinabukasan , tumuloy kami sa Cesarea sa bahay ng ebanghelistang si Felipe , isa sa pitong lalaking hinirang noong una sa Jerusalem .
44021009	Siya’y may apat na anak na dalaga na pawang mga propeta .
44021010	Makalipas ang ilang araw , dumating mula sa Judea ang isang propetang ang pangala’y Agabo .
44021011	Pinuntahan niya kami , kinuha ang pamigkis ni Pablo at ginapos ang sariling paa at kamay . Sabi niya , “ Ito ang sabi ng Espiritu Santo , ‘ Ganito gagapusin ng mga Judio sa Jerusalem ang may-ari ng pamigkis na ito , at siya’y ibibigay sa kamay ng mga Hentil . ' "
44021012	Pagkarinig nito , kami naman at ang mga tagaroon ay nakiusap kay Pablo na huwag na siyang pumunta sa Jerusalem .
44021013	Ngunit sumagot si Pablo , “ Bakit kayo umiiyak ? Pinapahina lamang ninyo ang loob ko ! Handa ako , hindi lamang pagapos , kundi kahit mamatay doon sa Jerusalem kung kailangan , alang-alang sa pangalan ng Panginoong Jesus . ”
44021014	Tumigil na kami nang hindi namin siya mapigilan . Nasabi na lamang namin , “ Masunod ang kalooban ng Panginoon . ”
44021015	Makalipas ang ilang araw , gumayak kami at umalis papuntang Jerusalem .
44021016	Sumama sa amin ang ilan sa mga alagad na taga-Cesarea at dinala nila kami sa bahay ni Mnason na taga-Cyprus at doon kami nakituloy . Si Mnason ay matagal nang mananampalataya .
44021017	Pagdating sa Jerusalem , malugod naman kaming tinanggap ng mga kapatid .
44021018	Kinabukasan , kami nina Pablo’y nakipagkita kay Santiago ; naroon din ang mga pinuno ng iglesya .
44021019	Binati ni Pablo ang mga naroon at isa-isa niyang isinalaysay ang mga bagay na ginawa ng Diyos sa mga Hentil sa pamamagitan ng kanyang paglilingkod .
44021020	Nang marinig nila ito , sila’y nagpuri sa Diyos at kanilang sinabi kay Pablo , “ Alam mo , kapatid , may ilang libo na ang mga Judiong nananalig kay Jesus , at silang lahat ay masigasig sa pagtupad ng Kautusan .
44021021	May nakapagbalita sa kanila na itinuturo mo raw sa lahat ng Judiong naninirahan sa mga bansang Hentil na tumalikod sa katuruan ni Moises . At sinasabi mo raw na huwag na nilang tuliin ang kanilang mga anak , ni sundin ang kaugalian ng mga Judio .
44021022	Ano ngayon ang nararapat nating gawin ? Tiyak na mababalitaan nilang dumating ka .
44021023	Ganito ang gawin mo , mayroon ditong apat na lalaking may panata ;
44021024	isama mo sila at tuparin ninyo ang paglilinis ayon sa Kautusan . Ikaw na ang bahala sa magagastos , at nang sa gayon ay mapaahitan na nila ang kanilang ulo . Sa ganitong paraa’y malalaman ng lahat na hindi totoo ang balita tungkol sa iyo , kundi sumusunod ka pa rin sa Kautusan ni Moises .
44021025	Tungkol naman sa mga mananampalatayang Hentil , isinulat na namin sa kanila ang aming pasya . Huwag silang kakain ng anumang inihandog sa diyus-diyosan , huwag kakain ng dugo at ng hayop na binigti , at huwag makikiapid . ”
44021026	Kinabukasan , isinama nga ni Pablo ang mga lalaki at isinagawa nila ang seremonya ng paglilinis . Pagkatapos , siya’y pumasok sa Templo at ipinagbigay-alam kung kailan matatapos ang takdang panahon ng paglilinis upang maialay ang handog para sa bawat isa sa kanila .
44021027	Nang matatapos na ang takdang pitong araw , si Pablo’y nakita sa Templo ng ilang Judiong taga-Asia . Sinunggaban nila si Pablo at sumigaw .
44021028	“ Mga kababayan , tulungan ninyo kami ! Ang taong ito ang nagtuturo sa lahat ng tao saan man siya makarating ng mga bagay laban sa bansang Israel , laban sa Kautusan ni Moises , at laban sa Templo . Gayundin naman , nagsama pa siya ng mga Griego sa loob ng Templo ; nilapastangan niya ang banal na lugar na ito ! ”
44021029	Ganoon ang sinabi nila sapagkat nakita nilang kasama ni Pablo sa lunsod si Trofimo na taga-Efeso . Inakala nilang isinama siya ni Pablo sa loob ng Templo .
44021030	Nagulo ang buong lunsod , at dumagsa ang mga taong-bayan . Sinunggaban nila si Pablo at kinaladkad palabas sa Templo , at biglang isinara ang pintuan .
44021031	Balak nilang patayin si Pablo , ngunit nabalitaan ng pinuno ng mga sundalo na nagkakagulo sa buong Jerusalem .
44021032	Kaya’t nagsama agad ito ng mga opisyal at mga kawal , at dali-daling nagtungo sa kinaroroonan ng mga tao . Pagkakita sa kanila , itinigil ng mga tao ang pagbugbog kay Pablo .
44021033	Lumapit ang pinuno , dinakip si Pablo at ipinagapos ng dalawang tanikala . “ Sino ang taong ito ? Ano ang kanyang ginawa ? ” tanong niya .
44021034	Iba-iba ang isinisigaw ng mga tao . Dahil sa sobrang gulo ng mga tao , hindi maliwanagan ng pinuno ang nangyari , kaya’t ipinadala niya si Pablo sa himpilan .
44021035	Pagdating nila sa hagdanan , si Pablo’y binuhat na ng mga kawal sapagkat naging marahas ang mga tao
44021036	na sumusunod sa kanila at sumisigaw , “ Patayin siya ! ”
44021037	Nang ipapasok na si Pablo sa himpilan , nakiusap siya sa pinuno , “ Maaari ko po ba kayong makausap ? ” “ Marunong ka bang magsalita ng wikang Griego ? ” tugon ng pinuno .
44021038	“ Kung gayon , hindi ikaw ang Egipciong kailan lamang ay nanguna sa paghihimagsik at namundok na kasama ng apat na libong lalaki . ”
44021039	Sumagot si Pablo , “ Ako po’y isang Judio , tubo sa Tarso ng Cilicia at mamamayan ng kilalang lunsod na iyon . Ipinapakiusap ko sa inyo na ako’y payagan ninyong makapagsalita sa mga tao . ”
44021040	Pinayagan naman siya ng pinuno , kaya’t tumayo si Pablo sa baytang at sumenyas sa mga tao . At nang sila’y tumahimik , nagsalita si Pablo sa wikang Hebreo ,
44022001	“ Mga magulang at mga kapatid , pakinggan ninyo ang sasabihin ko ngayon bilang pagtatanggol sa aking sarili . ”
44022002	Nang siya’y marinig nilang nagsasalita sa wikang Hebreo , lalo silang tumahimik . Kaya’t nagpatuloy si Pablo ,
44022003	“ Ako’y isang Judiong ipinanganak sa Tarso , sa lalawigan ng Cilicia , ngunit lumaki rito sa Jerusalem . Ang aking guro ay si Gamaliel at buong higpit niya akong tinuruan sa Kautusan ng ating mga ninuno . Ako’y masugid na naglilingkod sa Diyos tulad ninyong lahat na naririto ngayon .
44022004	Inusig ko at ipinapatay ang mga sumusunod sa Daang ito . Ipinagapos ko sila’t ipinabilanggo , maging lalaki o maging babae .
44022005	Makakapagpatotoo tungkol dito ang pinakapunong pari at ang buong kapulungan ng mga pinuno ng bayan . Binigyan pa nga nila ako ng mga sulat para sa mga Judio sa Damasco , kaya’t pumunta ako roon upang dakpin ang mga kaanib ng Daang ito at dalhin sila dito sa Jerusalem upang parusahan . ”
44022006	“ Magtatanghaling-tapat noon , at malapit na ako sa Damasco nang may biglang kumislap sa aking paligid na isang matinding liwanag mula sa langit .
44022007	Napasubasob ako sa lupa at narinig ko ang isang tinig na nagsalita sa akin , ‘ Saulo , Saulo ! Bakit mo ako inuusig ? ’
44022008	Ako’y sumagot , ‘ Sino po kayo , Panginoon ? ’ ‘ Ako ang iyong pinag-uusig na si Jesus na taga-Nazaret , ’ tugon ng tinig .
44022009	Nakita ng mga kasama ko ang liwanag , ngunit hindi nila narinig ang tinig na nagsasalita sa akin .
44022010	‘ Ano po ang gagawin ko , Panginoon ? ’ tanong ko . At tumugon siyang muli , ‘ Tumayo ka at pumunta sa Damasco . Sasabihin sa iyo roon ang lahat ng itinakda na dapat mong gawin . ’
44022011	Nabulag ako dahil sa matinding liwanag na iyon , kaya’t ako’y inakay na lamang ng mga kasama ko papunta sa Damasco .
44022012	“ Doon ay nakatira si Ananias . Siya ay tapat na sumusunod sa Kautusan at iginagalang ng mga Judiong naninirahan doon .
44022013	Pinuntahan niya ako , tumayo sa tabi ko at sinabi sa akin , ‘ Kapatid na Saulo , makakakita ka nang muli . ’ Noon di’y nakakita akong muli at tumingin ako sa kanya ,
44022014	at sinabi niya sa akin , ‘ Pinili ka ng Diyos ng ating mga ninuno upang malaman mo ang kanyang kalooban , makita ang kanyang Banal na Lingkod at marinig ang kanyang tinig .
44022015	Sapagkat ikaw ay magiging saksi niya upang patotohanan sa lahat ng tao ang iyong nakita at narinig .
44022016	At ngayon , ano pang hinihintay mo ? Tumayo ka na , magpabautismo at manalangin ka sa kanyang pangalan upang mapatawad ka sa iyong mga kasalanan . ' "
44022017	“ Nagbalik ako rito sa Jerusalem , at habang ako’y nananalangin sa Templo , nagkaroon ako ng isang pangitain .
44022018	Nakita ko ang Panginoon na nagsasalita sa akin , ‘ Madali ka ! Lisanin mo agad ang Jerusalem sapagkat hindi tatanggapin ng mga tao rito ang iyong patotoo tungkol sa akin . ’
44022019	Sabi ko naman , ‘ Panginoon , alam na alam nilang isa-isa kong pinuntahan ang mga sinagoga upang ipabilanggo at ipahagupit ang mga nananalig sa iyo .
44022020	At nang patayin si Esteban na iyong saksi , ako ay naroon at sumang-ayon pa sa ginawa nila , ako pa nga ang nagbantay sa mga damit ng mga pumatay sa kanya . ’
44022021	Ngunit sinabi sa akin ng Panginoon , ‘ Humayo ka , sapagkat isusugo kita sa malayo , sa mga Hentil . ' "
44022022	Hanggang sa mga sandaling iyon , ang mga tao’y nakikinig kay Pablo . Ngunit pagkarinig sa huli niyang sinabi , sila’y nagsigawan , “ Patayin ang taong iyan ! Hindi siya dapat mabuhay ! ”
44022023	Patuloy sila sa pagsigaw , sa pagsaboy ng alikabok sa hangin at sa paghahagis ng kanilang mga balabal .
44022024	Kaya’t iniutos ng pinuno ng mga sundalo na dalhin si Pablo sa himpilan at hagupitin upang malaman kung bakit ganoon na lamang ang sigawan ng mga Judio laban sa kanya .
44022025	Ngunit nang siya’y magapos na nila ng panaling balat , sinabi ni Pablo sa kapitang naroon , “ Ipinapahintulot ba ng batas na hagupitin ang isang mamamayang Romano kahit wala pang hatol ang hukuman ? ”
44022026	Nang marinig ito ng kapitan , pumunta siya sa pinuno at sinabi , “ Paano ito ? Mamamayang Romano pala ang taong iyon ! ”
44022027	Kaya’t lumapit kay Pablo ang pinuno ng mga sundalo at siya’y tinanong , “ Ikaw nga ba’y Romano ? ” “ Oo , ” sagot niya .
44022028	Sinabi ng pinuno , “ Malaki ang nagugol ko para maging mamamayang Romano . ” “ Ngunit ako’y isinilang na mamamayang Romano , ” sabi naman ni Pablo .
44022029	Kaagad lumayo ang mga magsisiyasat sa kanya . Natakot din ang pinuno ng mga sundalo sapagkat ipinagapos niya si Pablo , gayong ito pala ay isang Romano .
44022030	Nais matiyak ng pinuno kung ano nga ang paratang ng mga Judio laban kay Pablo . Kaya’t kinabukasan , ipinatawag niya sa isang pulong ang mga punong pari at ang buong Sanedrin . Pinakalagan naman niya si Pablo at iniharap sa kanila .
44023001	Tumingin si Pablo sa kanila , at sinabi , “ Mga kapatid , namumuhay akong malinis ang budhi sa harap ng Diyos hanggang sa araw na ito . ”
44023002	Pagkarinig nito’y iniutos ng pinakapunong pari na si Ananias sa mga taong nakatayo sa tabi ni Pablo na sampalin ito sa bibig .
44023003	Sinabi ni Pablo , “ Hahampasin ka ng Diyos , ikaw na mapagkunwari ! Nakaluklok ka riyan upang hatulan ako ayon sa Kautusan , ngunit labag sa Kautusan ang ipasampal mo ako . ”
44023004	Sinabi ng mga nakatayo roon , “ Nilalapastangan mo ang pinakapunong pari ng Diyos ! ”
44023005	Sumagot si Pablo , “ Mga kapatid , hindi ko alam na siya pala ang pinakapunong pari . Sapagkat nasusulat nga , ‘ Huwag kang magsalita ng masama laban sa pinuno ng iyong bayan . ' "
44023006	Nalaman ni Pablo na doo’y may mga Saduseo at Pariseo , kaya’t sinabi niya nang malakas sa Sanedrin , “ Mga kapatid , ako’y Pariseo , at anak ng mga Pariseo , at dahil sa pag-asa kong muling mabubuhay ang mga patay kaya ako’y nililitis ngayon . ”
44023007	Nang masabi ito ni Pablo , nagtalu-talo ang mga Pariseo at ang mga Saduseo , at nahati ang kapulungan .
44023008	Sapagkat naniniwala ang mga Saduseo na hindi na muling mabubuhay ang mga patay at walang anghel o espiritu . Subalit ang mga Pariseo nama’y naniniwala sa lahat ng ito .
44023009	At lumakas ang kanilang sigawan . Tumayo ang ilan sa mga tagapagturo ng Kautusan na kapanig ng mga Pariseo at malakas na tumutol , “ Wala kaming makitang pagkakasala sa taong ito . Anong malay natin , baka nga kinausap siya ng isang espiritu o isang anghel ! ”
44023010	Naging mainitan na ang kanilang pagtatalo , at natakot ang pinuno ng mga sundalo na baka bugbugin nila si Pablo . Pinapanaog niya ang mga kawal , ipinakuha si Pablo at ipinapasok muli sa himpilan .
44023011	Kinagabihan , nagpakita ang Panginoon kay Pablo at sinabi sa kanya , “ Lakasan mo ang iyong loob ! Nagpatotoo ka tungkol sa akin dito sa Jerusalem ; ganyan din ang gagawin mo sa Roma . ”
44023012	Kinaumagahan , matapos na magkasundo ang mga Judio , bawat isa ay sumumpa na hindi kakain o iinom hangga’t hindi nila napapatay si Pablo .
44023013	Mahigit na apatnapung lalaki ang nanumpa ng ganoon .
44023014	Pumunta sila sa mga punong pari at sa mga pinuno ng bayan , at sinabi nila , “ Kami ay sumumpang hindi kakain at hindi iinom hangga’t hindi namin napapatay si Pablo .
44023015	Kaya , hilingin ninyo at ng Sanedrin sa pinuno ng mga sundalo na dalhin muli rito si Pablo . Idahilan ninyong sisiyasatin ninyong mabuti ang kanyang kaso . At sa daan pa lamang ay papatayin na namin siya . ”
44023016	Ang balak na ito’y nalaman ng pamangkin ni Pablo na anak ng kanyang kapatid na babae . Kaya’t ipinasabi niya ito kay Pablo .
44023017	Tinawag naman ni Pablo ang isa sa mga kapitan at sinabi , “ Samahan nga po ninyo ang binatilyong ito sa inyong pinuno sapagkat mayroon siyang gustong sabihin . ”
44023018	Sinamahan nga ng kapitan ang binatilyo sa pinuno ng mga sundalo . Sinabi niya , “ Tinawag po ako ng bilanggong si Pablo at pinasasamahan sa inyo ang binatilyong ito , sapagkat may sasabihin daw siya sa inyo . ”
44023019	Hinawakan ng pinuno sa kamay ang binatilyo , dinala sa isang tabi at tinanong , “ Ano ba ang sasabihin mo sa akin ? ”
44023020	Sumagot siya , “ Pinagkasunduan po ng mga Judio na hilingin sa inyong iharap si Pablo sa Sanedrin bukas at kunwari’y sisiyasating mabuti .
44023021	Ngunit huwag po kayong maniniwala . Tatambangan po siya ng mahigit na apatnapung katao na nanumpang hindi kakain o iinom hangga’t hindi nila napapatay si Pablo . Handang-handa na po sila ngayon at pasya na lamang ninyo ang hinihintay . ”
44023022	“ Huwag mong sasabihin kaninumang ipinaalam mo ito sa akin , ” sabi ng pinuno ng mga sundalo . At pinauwi na niya ang binatilyo .
44023023	Ang pinuno ay tumawag ng dalawang kapitan at sinabi sa mga ito , “ Maghanda kayo ng dalawandaang kawal , pasamahan ng pitumpung kabayuhan at dalawandaang maninibat upang magtungo sa Cesarea ngayong alas nuwebe ng gabi .
44023024	Maghanda rin kayo ng mga kabayong sasakyan ni Pablo at ihatid ninyo siya kay Gobernador Felix . Ingatan ninyo siyang mabuti ! ”
44023025	At lumiham siya ng ganito ,
44023026	“ Sa Kagalang-galang na Gobernador Felix , mula kay Claudio Lisias , kumusta ka !
44023027	Ang lalaking ito’y hinuli ng mga Judio at papatayin na sana . Nalaman kong siya’y isang mamamayang Romano , kaya’t nagsama ako ng mga kawal at iniligtas siya .
44023028	Sa hangad kong malaman kung ano ang sakdal laban sa kanya , pinaharap ko siya sa Sanedrin .
44023029	Nalaman kong ang paratang sa kanya’y tungkol sa ilang usaping may kinalaman sa kanilang kautusan , at hindi sapat na dahilan upang siya’y ipapatay o ipabilanggo .
44023030	Nalaman ko ring siya’y pinagtatangkaang patayin ng mga Judio , kaya’t agad ko siyang ipinadala sa inyo . Sinabi ko sa mga taong nagsasakdal na sa inyo sila magharap ng reklamo laban sa kanya . ”
44023031	Sinunod nga ng mga kawal ang utos sa kanila . Kinagabiha’y kinuha nila si Pablo at dinala sa Antipatris .
44023032	Kinabukasan , nagbalik na sa himpilan ang mga kawal , ngunit nagpatuloy ng paglalakbay ang mga kabayuhan upang ingatan si Pablo .
44023033	Pagdating sa Cesarea iniharap nila si Pablo sa gobernador at ibinigay ang sulat na dala nila .
44023034	Pagkabasa sa sulat , tinanong ng gobernador si Pablo kung taga-saan siya . At nang malamang siya’y taga-Cilicia ,
44023035	kanyang sinabi , “ Diringgin ko ang kaso mo pagdating ng mga nagsasakdal sa iyo . ” At pinabantayan niya si Pablo sa palasyo ni Herodes .
44024001	Makalipas ang limang araw , dumating sa Cesarea ang pinakapunong pari na si Ananias , kasama ang ilang pinuno ng bayan at si Tertulo na isang abogado . Iniharap nila sa gobernador ang kanilang reklamo laban kay Pablo .
44024002	At nang maiharap si Pablo , sinimulan ni Tertulo ang pagsalaysay ng mga paratang kay Pablo . Sinabi niya , “ Kagalang-galang na Gobernador Felix , utang namin sa inyong mahusay na pamumuno ang kapayapaang matagal na naming tinatamasa , gayundin ang mga pagbabago para sa ikauunlad ng aming bansa .
44024003	Ito’y kinikilala naming utang na loob , at lubos namin kayong pinasasalamatan saanman at magpakailanman .
44024004	Ngunit upang kayo ay huwag nang labis na maabala , mangyari lamang na kami’y pakinggan ninyong sandali .
44024005	Natuklasan naming ang taong ito’y nanggugulo . Ginugulo niya ang mga Judio saan man siya magpunta , at siya’y isang pasimuno ng sekta ng mga Nazareno .
44024006	Pati ang Templo namin ay tinangka niyang lapastanganin , kaya hinuli namin siya . Hahatulan sana namin siya ayon sa aming kautusan , ngunit dumating si Lisias na pinuno ng mga sundalo , at inagaw siya sa amin . Ang sabi niya’y sa inyo namin isakdal ang taong ito . “ Sa pagsisiyasat ninyo sa kanya , malalaman ninyo ang lahat ng sumbong namin laban sa kanya . ”
44024008	
44024009	Pinatotohanan naman ng mga Judiong naroroon ang lahat ng sinabi ni Tertulo .
44024010	Si Pablo ay sinenyasan ng gobernador upang magsalita , kaya’t sinabi niya , “ Kagalang-galang na Gobernador , nalalaman kong kayo’y matagal nang hukom sa bansang ito , kaya’t ikinagagalak kong ipagtanggol ang aking sarili sa harap ninyo .
44024011	Wala pang labindalawang araw mula nang ako’y dumating sa Jerusalem upang sumamba . Matitiyak ninyo iyan kung kayo’y magsisiyasat .
44024012	Minsan man ay hindi nila ako nakitang nakikipagtalo kaninuman sa loob ng Templo , o gumagawa ng gulo sa sinagoga , o sa alinmang lugar sa lunsod .
44024013	Wala silang maihaharap na katibayan sa kanilang mga paratang laban sa akin .
44024014	Inaamin kong ang pagsamba ko sa Diyos ng aming mga ninuno ay ayon sa Daan na sinasabi nilang maling pananampalataya . Subalit naniniwala rin ako sa lahat ng nasusulat sa Kautusan at sa mga aklat ng mga propeta .
44024015	Tulad nila , sumasampalataya din akong muling bubuhayin ng Diyos ang lahat ng tao , matuwid man o di-matuwid .
44024016	Kaya’t pinagsisikapan kong laging maging malinis ang aking budhi sa harap ng Diyos at ng tao .
44024017	“ Ilang taon akong nawala sa Jerusalem at nagbalik ako upang maghatid ng tulong sa mga kababayan ko at maghandog sa Diyos .
44024018	Natapos ko nang tuparin ang paglilinis ayon sa Kautusan at nag-aalay ako ng aking handog nang datnan nila ako sa Templo na di kasama ng karamihan , at wala namang gulo .
44024019	May mga Judiong galing sa Asia na naroroon , sila sana ang naparito upang magharap ng sakdal kung sila’y may nakitang anumang dapat iparatang laban sa akin .
44024020	O kaya naman , magsabi ang mga taong naririto kung ano ang pagkakasalang nagawa ko nang ako’y iharap sa Sanedrin ,
44024021	liban lamang marahil sa isinigaw kong ito sa harap nila , ‘ Dahil sa pag-asa kong muling mabubuhay ang mga patay , ako’y nililitis sa harapan ninyo ngayon . ' "
44024022	Si Felix ay may sapat na kaalaman tungkol sa Daan , kaya’t ipinagpaliban muna niya ang paglilitis . Sinabi niya , “ Hahatulan ko ang iyong kaso pagdating ni Lisias . ”
44024023	Pagkatapos , iniutos niya sa kapitan na pabantayan si Pablo , subalit huwag hihigpitan kundi hayaang dalawin at tulungan ng kanyang mga kaibigan .
44024024	Makaraan ang ilang araw , dumating si Felix , kasama ang asawa niyang si Drusila na isang Judio . Ipinatawag niya si Pablo at pinakinggan ang sinasabi nito tungkol sa pananalig kay Cristo Jesus .
44024025	Ngunit nang magpatuloy si Pablo ng pagsasalita tungkol sa pagiging matuwid , pagpipigil sa sarili , at sa darating na paghuhukom , natakot si Felix . Kaya’t sinabi niya , “ Makakaalis ka na , ipapatawag kitang muli kapag may panahon na ako . ”
44024026	Malimit niyang ipatawag at kausapin si Pablo sa pag-asang susuhulan siya nito .
44024027	Makaraan ang dalawang taon , si Felix ay napalitan ni Porcio Festo . Sa hangad ni Felix na bigyang-lugod ang mga Judio , si Pablo’y hinayaan niya sa bilangguan .
44025001	Dumating si Festo sa lalawigang pangangasiwaan niya at pagkaraan ng tatlong araw , pumunta siya sa Jerusalem mula sa Cesarea .
44025002	Lumapit sa kanya ang mga punong pari at ang mga pinuno ng mga Judio , at idinulog ang kanilang reklamo laban kay Pablo .
44025003	Dahil may balak silang tambangan at patayin si Pablo , nagmakaawa sila sa gobernador na ipatawag siya sa Jerusalem .
44025004	Sumagot si Festo , “ Si Pablo’y nakabilanggo sa Cesarea at babalik ako roon sa madaling panahon .
44025005	Pasamahin ninyo sa akin ang inyong mga pinuno , kung totoong may pagkakamali siya , saka ninyo siya isakdal . ”
44025006	Nagpalipas pa si Festo ng walo o sampung araw sa Jerusalem , saka bumalik sa Cesarea . Kinabukasan , umupo siya sa hukuman at nag-utos na iharap sa kanya si Pablo .
44025007	Pagdating ni Pablo , pinaligiran siya ng mga Judiong galing sa Jerusalem . Nagharap sila ng maraming mabibigat na paratang laban sa kanya , ngunit hindi nila napatunayan ang mga iyon .
44025008	Sinabi ni Pablo bilang pagtatanggol sa sarili , “ Wala akong ginawang labag sa Kautusan ng mga Judio , ni laban sa Templo , o sa Emperador . ”
44025009	Nais ni Festo na pagbigyan ang mga Judio , kaya’t tinanong niya si Pablo , “ Nais mo bang pumunta sa Jerusalem upang doon kita litisin ? ”
44025010	Sumagot si Pablo , “ Naririto ako sa harap ng hukuman ng Emperador ; dito ako dapat litisin . Wala akong nagawang pagkakasala sa mga Judio at iyan ay nalalaman ninyo .
44025011	Kung ako ay lumabag sa batas o nakagawa ng anumang bagay na dapat parusahan ng kamatayan , wala akong tutol mamatay . Ngunit kung walang katotohanan ang mga paratang nila sa akin , hindi ako dapat ibigay sa kanila . Dudulog ako sa Emperador . ”
44025012	Sumangguni si Festo sa kanyang mga tagapayo , at pagkatapos ay sinabi , “ Sapagkat gusto mong dumulog sa Emperador , sa Emperador ka pumunta . ”
44025013	Makalipas ang ilang araw , dumating sa Cesarea si Haring Agripa at si Bernice upang bumati kay Festo .
44025014	Nang matagal-tagal na sila roon , isinalaysay ni Festo sa hari ang tungkol kay Pablo . Sinabi ni Festo kay Haring Agripa , “ Si Felix ay may iniwan ditong isang bilanggo .
44025015	Nang ako’y nasa Jerusalem , inireklamo ito sa akin ng mga punong pari at ng mga pinuno ng mga Judio at hininging parusahan siya .
44025016	Sinagot ko silang hindi kaugaliang Romano ang magparusa sa sinumang inirereklamo hangga’t hindi nito naipagtatanggol ang kanyang sarili laban sa mga nagsasakdal sa kanya .
44025017	Kaya’t nang dumating sila rito , hindi na ako nag-aksaya ng panahon ; kinabukasan din , ipinatawag ko siya sa hukuman .
44025018	Nang tumayo ang mga nagsasakdal , hindi nila siya pinaratangan ng anumang mabigat na pagkakasala na inaakala kong ipaparatang nila .
44025019	Ang tangi nilang pinagtatalunan ay tungkol sa kanilang relihiyon at sa isang tao na ang pangala’y Jesus . Patay na ang taong ito , ngunit ipinipilit naman ni Pablo na siya’y buháy .
44025020	Hindi ko malaman kung ano ang gagawin sa bagay na ito , kaya’t tinanong ko si Pablo kung nais niyang sa Jerusalem siya litisin .
44025021	Ngunit tumutol siya at hiniling na ipaubaya sa Emperador ang pagpapasya sa kanyang kaso . Dahil dito , pinabantayan ko siya upang ipadala sa Emperador . ”
44025022	Sinabi ni Agripa kay Festo , “ Gusto kong mapakinggan ang taong iyan . ” “ Mapapakinggan mo siya bukas , ” tugon naman ni Festo .
44025023	Kinabukasan , dumating sina Agripa at Bernice , kasama ang matataas na punong kawal at ang mga tanyag na tao sa lunsod . Pumasok sila sa bulwagan ng hukuman at iniutos ni Festo na si Pablo’y iharap sa kanila .
44025024	Sinabi ni Festo , “ Haring Agripa , at lahat ng naririto , narito po ang lalaking isinakdal sa akin ng mga Judio rito at sa Jerusalem . Ipinagsisigawan nilang hindi siya dapat mabuhay .
44025025	Ngunit sa pagsisiyasat ko’y wala akong makitang dahilan upang parusahan siya ng kamatayan . Dahil nais niyang dumulog sa Emperador , ipinasya kong ipadala siya roon .
44025026	Subalit wala akong tiyak na maisulat sa Emperador tungkol sa taong ito . Kaya iniharap ko siya sa inyo , lalung-lalo na sa iyo , Haring Agripa , upang may maisulat ako pagkatapos na siya’y masiyasat natin .
44025027	Inaakala kong hindi na dapat ipadala sa Emperador ang isang bilanggo nang hindi inilalahad ang mga reklamo laban sa kanya . ”
44026001	Sinabi ni Agripa kay Pablo , “ Maaari ka nang magsalita ; ano ang masasabi mo tungkol sa iyong sarili ? ” Nagbigay-galang si Pablo at nagsalita bilang pagtatanggol sa sarili .
44026002	“ Haring Agripa , itinuturing ko pong isang malaking kapalaran na marinig ninyo ang pagtatanggol ko sa aking sarili laban sa mga paratang ng mga Judio
44026003	sapagkat lubos ninyong nababatid ang mga kaugalian at pagtatalo ng mga Judio . Kaya’t hinihiling ko pong pagtiyagaan ninyo akong pakinggan .
44026004	“ Alam ng lahat ng Judio kung paano ako namuhay mula pa sa aking kamusmusan sa aking sariling bayan at sa Jerusalem .
44026005	Matagal na nilang alam , at sila na ang makakapagpatotoo kung kanilang gugustuhin , na ako’y namuhay bilang kaanib ng pinakamahigpit na sekta ng aming relihiyon , ang sekta ng mga Pariseo .
44026006	At ngayo’y nililitis ako dahil sa aking pag-asa sa pangako ng Diyos sa aming mga ninuno .
44026007	Ang pangako ring iyan ang inaasahan ng aming labindalawang lipi kaya’t sila’y taimtim na sumasamba sa Diyos gabi’t araw . At dahil sa pag-asa ring ito , Haring Agripa , ako’y pinaparatangan ng mga Judio !
44026008	Bakit hindi mapaniwalaan ng mga naririto na maaaring muling buhayin ng Diyos ang mga patay ?
44026009	“ Akala ko rin noong una’y dapat kong gawin ang lahat ng aking magagawa laban sa pangalan ni Jesus na taga-Nazaret .
44026010	At ganoon nga ang ginawa ko sa Jerusalem . Maraming Cristiano ang aking ipinabilanggo batay sa kapangyarihang ibinigay sa akin ng mga punong pari ng mga Judio . Isa rin ako sa mga humatol ng kamatayan sa kanila .
44026011	Pinupuntahan ko ang bawat sinagoga , at sinuman sa kanila ang abutan ko roon ay pinaparusahan ko upang piliting magsalita laban kay Jesus . Sa tindi ng poot ko’y pinag-uusig ko sila kahit sa mga lunsod sa ibang bansa . ”
44026012	“ Mahal na haring Agripa , iyan ang layunin ng pagpunta ko sa Damasco , taglay ang kapangyarihan at pahintulot ng mga punong pari . Nang katanghaliang-tapat , habang kami’y naglalakbay , nakita ko , Haring Agripa , ang isang nakakasilaw na liwanag mula sa langit , ito’y maliwanag pa kaysa sa araw . Totoong nakakasilaw ang liwanag sa paligid naming magkakasama .
44026013	
44026014	Kaming lahat ay natumba sa lupa , at narinig ko ang isang tinig na nagsabi sa akin sa wikang Hebreo , ‘ Saulo , Saulo , bakit mo ako pinag-uusig ? Ikaw na rin ang masasaktan sa ginagawa mong iyan . Para kang sumisipa sa talim . ’
44026015	At itinanong ko , ‘ Sino po kayo , Panginoon ? ’ At kanyang sinabi , ‘ Ako’y si Jesus na iyong pinag-uusig .
44026016	Tumayo ka ! Nagpakita ako sa iyo upang ikaw ay isugo , upang magpatotoo tungkol sa nakita mo ngayon at sa mga ipapakita ko pa sa iyo .
44026017	Ililigtas kita mula sa mga kababayan mo at sa mga Hentil na pupuntahan mo sa pangalan ko .
44026018	Isusugo kita sa mga taong iyon upang imulat ang kanilang mga mata , ibalik sila sa kaliwanagan mula sa kadiliman , iligtas sila sa kapangyarihan ni Satanas at ibalik sa Diyos . At sa pamamagitan ng pananampalataya nila sa akin , sila’y patatawarin sa kanilang mga kasalanan at sila’y mapapabilang sa mga taong pinaging-banal ng Diyos . ’
44026019	“ Dahil dito , Haring Agripa , hindi ko po sinuway ang pangitaing mula sa langit .
44026020	Nangaral ako , una sa Damasco , saka sa Jerusalem at sa buong lupain ng Judea , at gayundin sa mga Hentil . Ipinangaral kong dapat silang magsisi’t tumalikod sa kanilang mga kasalanan , lumapit sa Diyos , at ipakita ang kanilang pagsisisi sa pamamagitan ng mga gawa .
44026021	Dahil dito’y hinuli ako ng mga Judio habang ako’y nasa Templo , at nais nila akong patayin .
44026022	Ngunit hindi ako pinabayaan ng Diyos , kaya’t ngayon nakatayo ako rito at nagpapatotoo tungkol sa kanya sa lahat ng tao , anuman ang katayuan nila sa buhay . Wala akong itinuturo kundi ang mga sinabi ng mga propeta at ni Moises ,
44026023	na ang Cristo ay kailangang magdusa , at siya ang unang mabubuhay na muli upang magdulot ng liwanag sa mga Judio at sa mga Hentil . ”
44026024	Habang nagsasalita pa si Pablo , malakas na sinabi ni Festo , “ Nababaliw ka na , Pablo ! Sa kaaaral mo’y nasira na ang iyong ulo . ”
44026025	Ngunit sumagot si Pablo , “ Hindi ako nababaliw , Kagalang-galang na Festo ! Malinaw ang isip ko at ang sinasabi ko’y pawang katotohanan .
44026026	Naririto ang Haring Agripa . Malakas ang loob kong magsalita sa harap niya sapagkat alam niya ang lahat ng ito . Tiyak na walang nalilingid sa kanya sapagkat hindi sa isang sulok lamang nangyari ito .
44026027	Haring Agripa , naniniwala ba kayo sa mga propeta ? Alam kong naniniwala kayo ! ”
44026028	Sinabi ni Agripa kay Pablo , “ Sa loob ng ganito kaikling panahon ay ibig mo yata na maging Cristiano ako ! ”
44026029	Sumagot si Pablo , “ Maging sa maikli o sa mahabang panahon , loobin nawa ng Diyos na hindi lamang kayo , kundi ang lahat ng nakakarinig sa akin ngayon ay maging kagaya ko , maliban sa mga tanikalang ito . ”
44026030	Tumayo ang hari , ang gobernador , si Bernice , at lahat ng kasama nila .
44026031	Lumabas sila at nag-usap-usap , “ Ang taong ito’y walang ginawang anumang dapat hatulan ng kamatayan o pagkabilanggo . ”
44026032	At sinabi pa ni Agripa kay Festo , “ Kung hindi lamang niya hiniling na idulog ang kanyang kaso sa Emperador , maaari na sana siyang palayain . ”
44027001	Nang mapagpasyahang dapat kaming maglayag papuntang Italia , si Pablo at ang ilan pang bilanggo ay ipinailalim sa pamamahala ni Julio , isang kapitan ng hukbong Romano na tinatawag na “ Mga sundalo ng Emperador . ”
44027002	Sumakay kami sa isang barkong galing sa Adramicio , papunta sa lalawigan ng Asia , at naglakbay kami kasama si Aristarco , na taga-Tesalonicang nakatira sa Macedonia .
44027003	Kinabukasan , dumaong kami sa Sidon . Naging magaan ang loob ni Julio kay Pablo ; pinahintulutan niya itong makadalaw sa kanyang mga kaibigan upang matulungan siya sa kanyang mga pangangailangan .
44027004	Mula roon ay naglakbay kaming muli , at dahil sa pasalungat ang hangin , kami’y namaybay sa gawing silangan ng Cyprus upang kumubli .
44027005	Dumaan kami sa tapat ng Cilicia at Pamfilia , at kami’y dumating sa Mira , isang lunsod ng Licia .
44027006	Ang kapitan ng mga sundalo ay nakakita roon ng isang barkong mula sa Alejandria papuntang Italia , at inilipat niya kami roon .
44027007	Mabagal ang aming paglalakbay . Tumagal ito ng maraming araw , at nahirapan kami bago nakarating sa tapat ng Cinido . Buhat dito’y hindi namin matawid ang kalawakan ng dagat sapagkat pasalungat kami sa hangin . Kaya’t nagpunta kami sa silangan ng Creta na kubli sa hangin , at sa tapat ng Salmon .
44027008	Matiyaga kaming namaybay sa tabi hanggang sa marating namin ang pook na tinatawag na Mabuting Daungan na malapit sa bayan ng Lasea .
44027009	Mahabang panahon na kaming naglalakbay . Mapanganib na ang magpatuloy dahil nakaraan na ang Araw ng Pag-aayuno , kaya’t pinagpayuhan sila ni Pablo .
44027010	Sabi niya , “ Mga ginoo , sa tingin ko’y mapanganib na ang maglakbay mula ngayon , at maaaring mapinsala ang mga kargamento at ang barko , at nanganganib pati ang buhay natin . ”
44027011	Ngunit higit na pinahalagahan ng kapitan ng mga sundalo ang salita ng may-ari at kapitan ng barko kaysa sa payo ni Pablo .
44027012	Dahil hindi mabuting tigilan ang daungang iyon kung panahon ng taglamig , minabuti ng nakararami na magpatuloy na sila sa kanilang paglalakbay , sa pag-asang makakarating sila sa Fenix . Ito’y isang daungan sa Creta , at nakaharap sa hilagang-kanluran at timog-kanluran .
44027013	Umihip nang marahan ang hangin buhat sa timog kaya’t inakala nilang maaari na silang umalis . Isinampa nila ang angkla at sila’y namaybay sa Creta .
44027014	Ngunit di nagtagal , bumugso mula sa pulo ang isang malakas na hanging mula sa hilagang-silangan .
44027015	Hinampas nito ang barko , at dahil hindi kami makasalungat , nagpatangay na lamang kami sa hangin .
44027016	Nang makakubli kami sa isang maliit na pulo na tinatawag na Cauda , naisampa namin ang barko , ngunit nahirapan kami bago nagawa iyon .
44027017	Nang maidaong ito , tinalian nila ng malalaking lubid ang barko . Ngunit natakot silang sumadsad sa buhanginan ng Sirte , kaya’t ibinabâ nila ang layag at kami’y nagpaanod na lamang .
44027018	Patuloy na lumakas ang bagyo ; kaya’t kinabukasa’y sinimulan nilang itapon sa dagat ang mga kargamento .
44027019	At nang sumunod na araw , itinapon din nila ang mga kagamitan ng barko .
44027020	Matagal naming di nakita ang araw at ang mga bituin , at hindi rin humuhupa ang napakalakas na bagyo , kaya’t nawalan na kami ng pag-asang makakaligtas pa .
44027021	Dahil matagal nang hindi kumakain ang mga nasa barko , tumayo si Pablo at nagsalita , “ Mga kasama , kung nakinig lamang kayo sa akin at di tayo umalis sa Creta , hindi sana natin inabot ang ganito .
44027022	Ito ngayon ang payo ko , lakasan ninyo ang inyong loob sapagkat walang mamamatay isa man sa inyo ! Kaya nga lamang , mawawasak ang barko .
44027023	Nagpakita sa akin kagabi ang isang anghel ng Diyos , ang Diyos na sinasamba ko at pinaglilingkuran .
44027024	Sinabi niya sa akin , ‘ Huwag kang matakot , Pablo ! Dapat kang humarap sa Emperador . Alang-alang sa iyo’y ililigtas ng Diyos ang lahat ng mga kasama mong naglalakbay . ’
44027025	Kaya , tibayan ninyo ang inyong loob , mga kasama ! Nananalig ako sa Diyos na mangyayari ang lahat ayon sa sinabi niya sa akin .
44027026	Kaya lamang , mapapadpad tayo sa isang pulo . ”
44027027	Pagkalipas ng dalawang linggo sa gitna ng dagat , napadpad kami sa Dagat Mediteraneo . Nang maghahatinggabi na , napuna ng mga marinero na nalalapit na kami sa pampang .
44027028	Sinukat nila ang tubig at nakitang may apatnapung metro ang lalim nito ; at pagsulong pa nila nang bahagya ay muli nilang sinukat , at nakitang may tatlumpung metro na lamang .
44027029	Sa takot na sumadsad kami sa batuhan , inihulog nila ang apat na angkla sa hulihan ng barko at ipinanalanging mag-umaga na sana .
44027030	Tinangka ng mga marinero na tumakas mula sa barko kaya’t ibinabâ nila sa tubig ang bangka , at kunwari’y maghuhulog ng angkla sa unahan .
44027031	Ngunit sinabi ni Pablo sa kapitan at sa mga sundalo , “ Kapag hindi nanatili sa barko ang mga taong iyan , hindi kayo makakaligtas . ”
44027032	Kaya’t nilagot ng mga kawal ang lubid ng bangka at hinayaan itong mahulog .
44027033	Nang mag-uumaga na , silang lahat ay hinimok ni Pablo upang kumain . “ Labing-apat na araw na ngayong kayo’y hindi kumakain dahil sa pagkabalisa at paghihintay .
44027034	Kumain na kayo ! Kailangan ninyo ito upang kayo’y makaligtas . Hindi maaano ang sinuman sa inyo ! ”
44027035	At pagkasabi nito , kumuha siya ng tinapay , at sa harapan ng lahat ay nagpasalamat sa Diyos , pinagpira-piraso ang tinapay at kumain .
44027036	Lumakas ang loob ng lahat at sila’y kumain din .
44027037	Kaming lahat ay 276 katao .
44027038	Nang mabusog sila , itinapon nila sa dagat ang kargang trigo upang gumaan ang barko .
44027039	Nang mag-umaga na , nakatanaw sila ng lupa , ngunit hindi nila alam kung anong lugar iyon . Napansin nila ang isang dalampasigan , at binalak nilang igawi doon ang barko kung maaari .
44027040	Kaya’t pinutol nila ang tali ng mga angkla at iniwanan ang mga ito sa dagat . Kinalag din nila ang mga tali ng timon at itinaas ang layag sa unahan upang ang barko’y itulak ng hangin papunta sa dalampasigan .
44027041	Ngunit nasadsad ang barko sa parteng mababaw . Bumaon ang unahan ng barko kaya’t hindi makaalis . Samantala , ang hulihan naman ay nawasak dahil sa kahahampas ng malalakas na alon .
44027042	Binalak ng mga kawal na patayin ang mga bilanggo upang walang makalangoy at makatakas .
44027043	Subalit nais ng kapitan ng mga kawal na iligtas si Pablo kaya pinagbawalan nito ang mga kawal . Sa halip , pinatalon niya sa tubig ang lahat ng marunong lumangoy upang makarating sa pampang .
44027044	Ang iba’y inutusan niyang sumunod na nakahawak sa mga tabla o piraso ng barko . At kaming lahat ay nakarating sa dalampasigan .
44028001	Nang makaligtas na kami , nalaman naming ang pulong iyon ay tinatawag na Malta .
44028002	Napakaganda ng ipinakita sa amin ng mga tagaroon , sapagkat nang bumagsak ang ulan at naging maginaw , nagsigá sila at inasikaso kaming mabuti .
44028003	Si Pablo nama’y namulot ng kahoy at nang mailagay ang mga iyon sa sigá , mula roo’y lumabas ang isang ahas . Tinuklaw nito at pinuluputan ang kamay ni Pablo .
44028004	Nang makita ng mga tagaroon ang ahas na nakabitin sa kamay ni Pablo , nasabi nila sa isa’t isa , “ Siguro’y mamamatay-tao iyan . Nakaligtas nga siya sa dagat ngunit hindi naman ipinahintulot ng langit na siya’y mabuhay pa . ”
44028005	Subalit ipinagpag lamang ni Pablo sa apoy ang ahas at hindi siya naano .
44028006	Hinihintay nilang mamagâ si Pablo , o kaya’y biglang mabuwal at mamatay . Nang matagal na silang naghihintay at wala namang nangyayari sa kanya , nagbago sila ng akala . “ Siya’y isang diyos , ” sabi nila .
44028007	Ang pinuno sa pulong iyon ay isang nagngangalang Publio , at malapit sa lugar na iyon ang kanyang lupain . Malugod niya kaming pinatuloy sa loob ng tatlong araw .
44028008	Ang ama ni Publio ay nagkataong nakaratay noon dahil sa lagnat at disintirya , kaya’t ito’y dinalaw ni Pablo . Pagkatapos manalangin , ipinatong ni Pablo ang kanyang kamay sa maysakit at ito’y gumaling .
44028009	Dahil sa nangyaring ito , nagdatingan ang mga tagaroong may karamdaman , at sila’y pinagaling din ni Pablo .
44028010	Binigyan nila kami ng maraming regalo , at nang paalis na kami ay binigyan pa nila kami ng lahat ng kailangan sa paglalakbay .
44028011	Tatlong buwan ang nagdaan bago kami nakaalis doon , sakay ng isang barkong nagpalipas din ng taglamig sa pulo . “ Kambal ng Diyos ” ang pangalan ng barkong ito na nagmula sa Alejandria .
44028012	Dumaong kami sa Siracusa at tumigil doon nang tatlong araw .
44028013	Nagpatuloy kami ng paglalakbay at dumating sa Regio . Kinabukasa’y umihip ang hangin mula sa timog , at nakarating kami sa Puteoli sa loob lamang ng dalawang araw .
44028014	May natagpuan kami roong mga kapatid at inanyayahan nila kaming tumigil doon nang isang linggo . Mula roo’y ipinagpatuloy namin ang huling bahagi ng aming paglalakbay papuntang Roma .
44028015	Nabalitaan ng mga kapatid sa Roma ang tungkol sa amin , kaya’t pumaroon sila sa Foro de Apio at sa Tres Tabernas upang kami’y salubungin . Nang makita sila ni Pablo , nagpasalamat siya sa Diyos , at lumakas naman ang kanyang loob .
44028016	Pagdating namin sa Roma , si Pablo’y pinahintulutang umupa ng sariling tirahan , kasama ang isang kawal na magbabantay sa kanya .
44028017	Makaraan ang tatlong araw , inanyayahan ni Pablo sa isang pulong ang mga pangunahing Judio sa lunsod . Nang magtipon na sila , sinabi niya , “ Mga kapatid , kahit na ako’y walang ginawa laban sa ating bansa o sa mga kaugalian ng ating mga ninuno , hinuli ako sa Jerusalem at idinemanda sa kinatawan ng pamahalaang Romano .
44028018	Matapos akong litisin , ako sana’y palalayain na , sapagkat wala naman akong ginawang dapat parusahan ng kamatayan .
44028019	Ngunit tumutol ang mga Judio kaya’t napilitan akong dumulog sa Emperador . Gayunman , wala akong paratang laban sa aking mga kababayan .
44028020	Nakagapos ako sa kadenang ito dahil kay Jesus na siyang pag-asa ng Israel . Iyan ang dahilan kung bakit hiniling kong makausap kayo . ”
44028021	Sagot nila , “ Wala kaming natatanggap na sulat buhat sa Judea tungkol sa iyo . At sa kababayan man nating naparito ay walang nagbabalita o nagsasalita ng anuman laban sa iyo .
44028022	Gayunman , nais naming mapakinggan kung ano ang masasabi mo , sapagkat alam naming kahit saan ay marami ang sinasabi ng mga tao laban sa sektang ito . ”
44028023	Kaya’t nagtakda sila ng araw . Marami ngang pumunta sa tinitirhan ni Pablo pagsapit ng araw na iyon . Maghapon siyang nagpaliwanag sa kanila at nagpatotoo tungkol sa kaharian ng Diyos . Sa pamamagitan ng Kautusan ni Moises at ng mga sinulat ng mga propeta , sinikap niyang papaniwalain sila kay Jesus .
44028024	May naniwala at mayroon din namang hindi naniwala sa kanyang sinabi .
44028025	Kaya’t nang hindi sila magkaisa , sila’y umalis matapos sabihin ni Pablo ang ganitong pangungusap , “ Tama ang sinabi ng Espiritu Santo sa inyong mga ninuno sa pamamagitan ni Propeta Isaias ,
44028026	‘ Pumunta ka sa mga taong ito at sabihin mo sa kanila , Makinig man kayo nang makinig ay hindi kayo makakaunawa , at tumingin man kayo nang tumingin ay hindi kayo makakakita .
44028027	Sapagkat napakatigas ng mga puso ng taong ito , mahirap makarinig ang kanilang mga tainga , at ipinikit nila ang kanilang mga mata . Sapagkat ayaw nilang makakita ang kanilang mga mata , makarinig ang kanilang mga tainga , at makaunawa ang kanilang mga pag-iisip . Kung ganoon sana’y nagbalik-loob kayo sa akin , at kayo naman ay aking pagagalingin , sabi ng Panginoon . ' "
44028028	Idinagdag pa ni Pablo , “ Sinasabi ko sa inyo , ipinahayag na sa mga Hentil ang kaligtasang ito na mula sa Diyos , at diringgin nila ito ! ” Matapos niyang sabihin ito , ang mga Judio’y umalis at mahigpit na nagtalu-talo .
44028030	Humigit-kumulang sa dalawang taong nanirahan si Pablo sa Roma , sa bahay na kanyang inuupahan , at tinatanggap niya ang lahat ng pumupunta sa kanya .
44028031	Siya’y buong tapang at malayang nangangaral tungkol sa kaharian ng Diyos at sa Panginoong Jesu-Cristo .
45001001	Mula kay Pablo na isang alipin ni Jesu-Cristo , tinawag upang maging apostol at hinirang upang mangaral ng Magandang Balita ng Diyos .
45001002	Ang Magandang Balitang ito na ipinangako niya noong una pa man sa pamamagitan ng mga propeta , at sinasabi sa mga Banal na Kasulatan ,
45001003	ay tungkol sa kanyang Anak , ang ating Panginoong Jesu-Cristo . Tungkol sa kanyang pagiging tao , siya’y ipinanganak mula sa lahi ni David . At tungkol naman sa Espiritu ng kabanalan , ipinahayag siya bilang Anak ng Diyos sa pamamagitan ng isang makapangyarihang gawa , ang kanyang muling pagkabuhay .
45001004	
45001005	Sa pamamagitan niya , tinanggap namin sa Diyos ang kaloob na maging apostol alang-alang kay Cristo , upang ang mga Hentil ay akayin sa pananampalataya at pagsunod sa kanya .
45001006	Kayo’y kabilang sa mga tinawag na maging mga tagasunod ni Jesu-Cristo .
45001007	Sa inyong lahat na nasa Roma , mga minamahal ng Diyos at tinawag upang maging banal , sumainyo nawa ang pagpapala at kapayapaang mula sa Diyos na ating Ama at sa Panginoong Jesu-Cristo .
45001008	Una sa lahat , nagpapasalamat ako sa aking Diyos sa pamamagitan ni Jesu-Cristo dahil sa inyong lahat , sapagkat ang inyong pananampalataya ay balitang-balita sa buong daigdig .
45001009	Saksi ko ang Diyos , na pinaglilingkuran ko nang buong puso sa pamamagitan ng aking pangangaral ng Magandang Balita tungkol sa kanyang Anak , na lagi ko kayong idinadalangin .
45001010	Lagi kong hinihiling na loobin nawa niyang ako’y makapunta riyan sa inyo .
45001011	Nananabik akong makita kayo upang maibahagi sa inyo ang mga kaloob ng Espiritu sa ikatatatag ninyo .
45001012	Ang ibig kong sabihi’y upang magkatulungan tayo sa ikalalakas ng bawat isa sa atin sa pamamagitan ng ating pananalig sa Diyos .
45001013	Mga kapatid , nais kong malaman ninyo na ilang ulit ko nang binalak na pumunta riyan , ngunit laging may nagiging hadlang . Nais kong makahikayat din diyan ng mga sasampalataya kay Cristo , tulad ng nagawa ko na sa ibang mga bansang Hentil .
45001014	May pananagutan ako sa lahat : sa mga sibilisado at sa mga barbaro , sa marurunong at sa mga mangmang .
45001015	Kaya nga , nais ko ring ipangaral diyan sa Roma ang Magandang Balita .
45001016	Hindi ko ikinahihiya ang Magandang Balita , sapagkat ito ang kapangyarihan ng Diyos para sa kaligtasan ng bawat sumasampalataya , una’y sa mga Judio at gayundin sa mga Griego .
45001017	Sapagkat ipinapakita ng Magandang Balita kung paano ginagawang matuwid ng Diyos ang isang tao ; at ito ay sa pamamagitan ng pananampalataya buhat sa simula hanggang sa wakas . Tulad ng sinasabi sa Kasulatan , “ Ang itinuring na matuwid ng Diyos sa pamamagitan ng pananampalataya ay mabubuhay . ” Ang taong itinuring na matuwid ng Diyos ay mabubuhay sa pamamagitan ng pananampalataya .
45001018	Nahahayag mula sa langit ang poot ng Diyos laban sa lahat ng kalapastanganan at kasamaan ng mga taong dahil mismo sa kanilang kasamaan ay hinahadlangan ang katotohanan .
45001019	Sapagkat ang maaaring malaman tungkol sa Diyos ay maliwanag , dahil iyon ay ipinapahayag sa kanila ng Diyos .
45001020	Mula pa nang likhain ng Diyos ang sanlibutan , ang kanyang likas na hindi nakikita , ang kanyang kapangyarihang walang hanggan at ang kanyang pagka-Diyos , ay maliwanag na inihahayag ng kanyang mga ginawa . Kaya’t wala na silang maidadahilan pa .
45001021	Kahit na alam nilang may Diyos , siya’y hindi nila pinarangalan bilang Diyos , ni pinasalamatan man lang . Sa halip , naghaka-haka sila ng mga bagay na walang kabuluhan kaya’t nagdilim ang hangal nilang pag-iisip .
45001022	Sila’y nagmamarunong ngunit lumitaw na sila’y mga hangal .
45001023	Tinalikuran nila ang kaluwalhatian ng Diyos na walang kamatayan , at ang sinamba nila’y mga larawan ng mga taong may kamatayan , ng mga ibon , ng mga hayop na may apat na paa , at ng mga hayop na gumagapang .
45001024	Kaya’t hinayaan na sila ng Diyos sa kanilang maruruming pagnanasa hanggang sa hindi na nila mapigil ang paggawa ng kahalayan sa isa’t isa .
45001025	Ang katotohanan tungkol sa Diyos ay tinalikuran at pinalitan nila ng kasinungalingan . Sinamba nila at pinaglingkuran ang mga nilikha , sa halip na ang lumikha , na siyang dapat papurihan magpakailanman ! Amen .
45001026	Dahil dito’y hinayaan sila ng Diyos sa mahahalay na pagnanasa . Ayaw nang makipagtalik ng babae sa lalaki , at sa halip ay sa kapwa babae sila nakikipag-ugnayan .
45001027	Ganoon din ang mga lalaki ; ayaw na nilang makipagtalik sa mga babae , at sa kanilang kapwa lalaki sila nahuhumaling . Ginagawa nila ang mga kasuklam-suklam na bagay , kaya’t sila’y paparusahan ng nararapat sa kanilang masasamang gawa .
45001028	Dahil ayaw nilang kilalanin ang Diyos , hinayaan sila ng Diyos sa masasamang pag-iisip at sa mga gawaing kasuklam-suklam .
45001029	Naging alipin sila ng lahat ng uri ng kasamaan , kabuktutan , pakikiapid . kasakiman , masasamang isip , pagkainggit , pagpatay , pagtatalo , pandaraya at masasamang hangarin . Sila’y naging mahihilig sa tsismis ,
45001030	mapanirang puri , nasusuklam sa Diyos , walang pakundangan , mapagmataas , mayayabang , mapagkatha ng kasamaan , at suwail sa magulang .
45001031	Sila’y naging mga hangal , mga taksil , mga walang puso , at di-marunong lumingap sa kapwa .
45001032	Nalalaman nila ang utos ng Diyos na dapat mamatay ang mga gumagawa nito , ngunit patuloy sila sa paggawa nito at natutuwa pang makita na ang iba ay gumagawa rin ng ganoon .
45002001	Kaya nga , sino ka mang humahatol sa iba , wala kang maidadahilan . Sapagkat sa paghatol mo sa iba , hinahatulan mo rin ang iyong sarili , dahil ikaw na humahatol ay gumagawa rin ng ganoon .
45002002	Nalalaman nating makatarungan ang hatol ng Diyos laban sa mga gumagawa ng mga iyon .
45002003	Akala mo ba’y makakaiwas ka sa parusa ng Diyos kung hahatulan mo ang mga gumagawa ng masasamang gawaing ginagawa mo rin naman ?
45002004	O baka naman gusto mo pang hamakin ang Diyos dahil siya ay napakabait , mapagpigil at mapagpaumanhin ! Hindi mo ba alam na napakabuti ng Diyos kaya binibigyan ka niya ng pagkakataong magsisi at tumalikod sa kasalanan ?
45002005	Ngunit sa katigasan ng iyong ulo at di pagsisisi , lalo mong pinapabigat ang parusang igagawad sa iyo sa araw na iyon , kung kailan ihahayag ang poot at makatuwirang paghatol ng Diyos .
45002006	Sapagkat igagawad niya sa lahat ng tao ang naaayon sa kanilang mga ginawa .
45002007	Bibigyan niya ng buhay na walang hanggan ang mga taong patuloy na gumagawa ng mabuti , naghahangad ng karangalan , kadakilaan at kawalang kamatayan .
45002008	Ngunit matinding galit at poot ang sasapitin ng mga taong makasarili at ayaw sumunod sa katotohanan kundi sa kasamaan .
45002009	Paghihirap at kapighatian ang daranasin ng bawat gumagawa ng masama , una ang mga Judio at gayundin ang mga Griego .
45002010	Ngunit karangalan , kapurihan at kapayapaan naman ang tatamuhin ng bawat gumagawa ng mabuti , una ang mga Judio at gayundin ang mga Griego
45002011	sapagkat walang itinatangi ang Diyos .
45002012	Ang lahat ng nagkakasala na hindi saklaw ng Kautusan ni Moises ay paparusahan , ngunit hindi batay sa Kautusang iyon . Subalit ang lahat naman ng nagkakasala na saklaw ng Kautusan ay hahatulan batay sa Kautusan .
45002013	Sapagkat hindi ang mga nakikinig sa Kautusan , kundi ang sumusunod dito , ang siyang pawawalang-sala ng Diyos .
45002014	Kapag ang mga Hentil na hindi saklaw ng Kautusan ay gumagawa batay sa panuntunan nito ayon sa kanilang likas na pag-iisip , ito’y nagiging kautusan na para sa kanila .
45002015	Ipinapakita ng kanilang mga gawa na nakasulat sa kanilang puso ang panuntunan ng Kautusan . Pinapatunayan din ito ng kanilang budhi , sapagkat kung minsan sila’y sinusumbatan nito ; at kung minsan naman , sila’y ipinagtatanggol nito sa kanilang isipan .
45002016	Ayon sa Magandang Balitang aking ipinapangaral , mangyayari ito sa araw na ang mga lihim ng lahat ng mga tao’y hahatulan ng Diyos sa pamamagitan ni Cristo Jesus . sa pamamagitan ni Jesu-Cristo na ating Panginoon .
45002017	Ngunit ikaw na nagsasabing ikaw ay Judio at nananalig sa Kautusan , ipinagmamalaki mong may kaugnayan ka sa Diyos .
45002018	Sabi mo’y alam mo ang kanyang kalooban at ang mabubuting bagay , sapagkat itinuro ito sa iyo ng Kautusan .
45002019	Ang palagay mo’y taga-akay ka ng bulag , tanglaw ng mga nasa kadiliman ,
45002020	tagapayo ng mga hangal , at tagapagturo ng mga bata , dahil natuklasan mo sa Kautusan ang buong kaalaman at katotohanan .
45002021	Nagtuturo ka sa iba , bakit di mo turuan ang iyong sarili ? Nangangaral kang masama ang magnakaw , hindi ka ba nagnanakaw ?
45002022	Sinasabi mong huwag mangangalunya , hindi ka ba nangangalunya ? Nasusuklam ka sa mga diyus-diyosan , ngunit pumapasok ka pa sa mga templo nito makapagnakaw lamang !
45002023	Ipinagmamalaki mong saklaw ka ng Kautusan , ngunit nilalapastangan mo naman ang Diyos sa pamamagitan ng paglabag mo sa Kautusan !
45002024	Sapagkat nasusulat , “ Ang pangalan ng Diyos ay nilalait ng mga Hentil dahil sa inyo . ”
45002025	Mahalaga lamang ang iyong pagiging tuli kung tumutupad ka sa Kautusan , subalit kung lumalabag ka sa Kautusan , para ka ring hindi tinuli .
45002026	Kung ang hindi tuli ay gumagawa batay sa panuntunan ng Kautusan , hindi ba siya ituturing na tuli ?
45002027	Kaya , ikaw na Judiong nasa ilalim ng Kautusan , ngunit hindi naman tumutupad , ay hahatulan ng mga hindi tuling tumutupad sa Kautusang iyan .
45002028	Sapagkat ang isang tao ay hindi nagiging Judio dahil sa panlabas na kaanyuan o dahil sa siya ay tinuli sa laman .
45002029	Ang tunay na Judio ay ang taong nabago sa puso’t kalooban ayon sa Espiritu at hindi ayon sa Kautusang nasusulat . Ang taong iyon ay pararangalan ng Diyos at hindi ng tao .
45003001	Kung gayon , paanong nakakalamang ang Judio sa hindi Judio ? Ano ang kabuluhan ng pagiging tuli ?
45003002	Napakarami ! Una sa lahat , ang mga Judio ang pinagkatiwalaan ng mga mensahe ng Diyos .
45003003	Ano nga kung hindi naging tapat ang ilan sa kanila ? Ang ibig kayang sabihin niyon ay hindi na rin tapat ang Diyos ?
45003004	Hinding-hindi ! Ang Diyos ay tapat at totoo kahit na sinungaling pa ang lahat ng tao . Ayon nga sa nasusulat , “ Upang kilalanin kang matuwid sa iyong mga salita , at manaig ka kung hahatulan ka na . ”
45003005	Ngunit kung ang kasamaan natin ay nagpapakilala ng katarungan ng Diyos , masasabi ba nating hindi siya makatarungan dahil tayo’y pinaparusahan niya ? ( Ganyan ang pangangatuwiran ng tao . )
45003006	Hinding-hindi ! Kung hindi makatarungan ang Diyos , paano niya hahatulan ang sanlibutan ?
45003007	Kung sa pamamagitan ng aking kasinungalingan ay lalong lumilitaw ang kaluwalhatian ng Diyos , sapagkat lalong nakikilala na siya’y tapat , bakit pa niya ako paparusahan bilang isang makasalanan ?
45003008	Kung gayon , bakit nga hindi natin sabihin , “ Gumawa tayo ng masama kung mabuti naman ang magiging bunga noon ? ” Ganyan daw ang itinuturo namin , sabi ng mga naninira sa amin . Sila’y paparusahan ng Diyos , at iyan ang nararapat .
45003009	Ano ngayon ? Ang kalagayan ba nating mga Judio ay mas mabuti masama . kaysa sa mga Hentil ? Hindi ! Tulad na nga ng aming sinabi , ang lahat ng tao ay makasalanan , maging Judio o Hentil man .
45003010	Ayon sa nasusulat , “ Walang matuwid , wala kahit isa .
45003011	Walang nakakaunawa , walang naghahanap sa Diyos .
45003012	Ang lahat ay lumihis ng landas at nagpakasama . Walang gumagawa ng mabuti , wala kahit isa . ”
45003013	“ Parang bukás na libingan ang kanilang lalamunan ; pananalita nila’y pawang panlilinlang . Ang labi nila’y may kamandag ng ahas . ”
45003014	“ Puno ng pagmumura at masasamang salita ang kanilang bibig . ”
45003015	“ Sila’y tumatakbo upang pumatay ng kapwa .
45003016	Parang dinaanan ng salot ang kanilang madaanan ,
45003017	hindi nila alam ang daan ng kapayapaan . ”
45003018	“ Hindi sila marunong matakot sa Diyos . ”
45003019	Alam natin na anumang sinasabi ng Kautusan ay sinasabi sa mga nasasakop nito upang walang maidahilan ang sinuman , at dahil dito’y mananagot ang lahat sa Diyos .
45003020	Walang taong mapapawalang-sala sa paningin ng Diyos sa pamamagitan ng pagsunod sa Kautusan , dahil ang gawain ng Kautusan ay ang ipamukha sa tao na siya’y nagkasala .
45003021	Ngunit ngayo’y nahayag na kung paano pinapawalang-sala ng Diyos ang tao . Hindi ito sa pamamagitan ng Kautusan ; ang Kautusan at ang mga Propeta mismo ang nagpapatotoo tungkol dito .
45003022	Pinapawalang-sala ng Diyos ang lahat ng sumasampalataya kay Jesu-Cristo , sa pamamagitan ng kanilang pananalig sa kanya , maging Judio man o Hentil .
45003023	Sapagkat ang lahat ay nagkasala , at walang sinumang nakaabot sa kaluwalhatian ng Diyos .
45003024	Ngunit dahil sa kanyang kagandahang-loob , sila ay pinawalang-sala na niya sa pamamagitan ni Cristo Jesus na siyang nagpapalaya sa kanila .
45003025	Siya ang inialay ng Diyos bilang handog , upang sa pamamagitan ng kanyang dugo ay mapatawad ang kasalanan ng lahat ng sumasampalataya sa kanya . Ginawa ito ng Diyos upang patunayang siya’y matuwid . Noong unang panahon , nagtimpi siya at ipinagpaumanhin ang mga kasalanang nagawa ng mga tao .
45003026	Ngunit ngayon ay tuwirang ipinapakita ng Diyos na siya’y matuwid at siya ang nagpapawalang-sala sa mga sumasampalataya kay Jesus .
45003027	Kaya’t ano ngayon ang ating maipagmamalaki ? Wala ! At bakit naman tayo magmamalaki ? Dahil ba sa ating pagsunod sa Kautusan ? Hindi ! Kundi dahil sa ating pananampalataya kay Cristo .
45003028	Kung gayon , maliwanag na sa pamamagitan ng pananampalataya mapapawalang-sala ang tao , at hindi sa pamamagitan ng pagtupad sa Kautusan .
45003029	Ang Diyos ba’y Diyos lamang ng mga Judio ? Hindi ba’t Diyos din siya ng mga Hentil ? Oo , siya’y Diyos din ng mga Hentil ,
45003030	sapagkat iisa lamang ang Diyos . Kapwa niya tatanggapin ang mga Judio at mga Hentil dahil sa kanilang pananampalataya sa kanya .
45003031	Pinapawalang saysay ba namin ang Kautusan dahil sa pananampalatayang ito ? Hinding-hindi ! Sa halip , pinapagtibay pa nga namin ito .
45004001	Tungkol kay Abraham na ating ninuno , ano naman ang masasabi natin ? Ano ang kanyang karanasan tungkol sa bagay na ito ?
45004002	Kung pinawalang-sala siya ng Diyos dahil sa mga mabubuting nagawa niya , may maipagmamalaki sana siya . Ngunit wala siyang maipagmalaki sa paningin ng Diyos .
45004003	Ano ang sinasabi ng kasulatan ? “ Si Abraham ay sumampalataya sa Diyos ; at dahil dito , siya ay itinuring ng Diyos bilang isang taong matuwid . ”
45004004	Ang ibinibigay sa taong gumagawa ay hindi itinuturing na kaloob , kundi kabayaran .
45004005	Ngunit ang hindi nananalig sa sariling mga gawa kundi sumasampalataya sa Diyos na nagpapawalang-sala sa makasalanan ay itinuring na matuwid ng Diyos dahil sa kanyang pananampalataya .
45004006	Kaya’t tinawag ni David na mapalad ang taong itinuring na matuwid ng Diyos nang di dahil sa sarili nitong nagagawa . Sinabi niya ,
45004007	“ Mapalad ang mga taong pinatawad na ang kasalanan , at pinatawad rin sa kanyang mga pagsalangsang .
45004008	Mapalad ang taong hindi na pagbabayarin ng Panginoon sa kanyang mga kasalanan . ”
45004009	Ang pagpapala kayang ito’y para lamang sa mga tuli ? Hindi ! Ito’y para rin sa mga di-tuli . Sinasabi natin batay sa Kasulatan na itinuring na matuwid ng Diyos si Abraham dahil sa kanyang pananampalataya .
45004010	Kailan iyon nangyari ? Bago siya tinuli , o pagkatapos ? Bago siya tinuli , at hindi pagkatapos .
45004011	Tinuli siya bilang tanda na siya’y itinuring na matuwid ng Diyos , dahil sa pananampalataya niya noong hindi pa siya tuli . Kaya’t siya’y naging ama ng lahat ng sumasampalataya sa Diyos , at sa gayon , sila’y pinawalang-sala rin kahit hindi sila tinuli .
45004012	At siya’y ama rin ng mga tuli , hindi lamang dahil sa kanilang pagiging tuli , kundi dahil sa sila’y sumampalataya ring tulad ng ating ninunong si Abraham noong bago siya tuliin .
45004013	Ipinangako ng Diyos kay Abraham at sa kanyang magiging lahi na mamanahin nila ang buong mundo , hindi dahil sa pagsunod niya sa Kautusan , kundi dahil sa siya’y itinuring na matuwid sa pamamagitan ng kanyang pananampalataya sa Diyos .
45004014	Kung ang pangako ay ipagkakaloob lamang sa mga sumusunod sa Kautusan , walang saysay ang pananampalataya ng tao at walang kabuluhan ang pangako ng Diyos .
45004015	Ang Kautusan ay may kalakip na poot ng Diyos para sa mga lumalabag . Ngunit kung walang kautusan , wala ring paglabag .
45004016	Kaya nga’t sa pananampalataya nababatay ang pangako , upang ito’y maibigay bilang walang bayad na kaloob para sa lahat ng anak ni Abraham ; hindi lamang sa mga saklaw ng Kautusan , kundi sa lahat ng sumasampalataya rin tulad ni Abraham . Sapagkat siya ang ama nating lahat ,
45004017	gaya ng nasusulat , “ Ginawa kitang ama ng maraming bansa . ” Ang pangakong ito’y may bisa sa harap ng Diyos na kanyang sinampalatayanan , ang Diyos na nagbibigay-buhay sa mga patay at lumilikha ng mga bagay na hindi pa nalilikha .
45004018	Kahit wala nang pag-asang magkaanak , nanalig pa rin si Abraham na siya’y magiging ama ng maraming bansa , ayon sa sinabi sa kanya , “ Sindami ng mga bituin ang iyong magiging lahi . ”
45004019	Hindi nanghina ang kanyang pananampalataya kahit uugud-ugod na siya , palibhasa’y isandaang taon na siya noon , at ang kanya namang asawang si Sara ay baog .
45004020	Hindi siya nag-alinlangan sa pangako ng Diyos . Sa halip , lalo siyang tumibay sa kanyang pananampalataya at nagpuri pa sa Diyos .
45004021	Lubos siyang naniniwala na tutuparin ng Diyos ang ipinangako nito .
45004022	Kaya’t dahil sa kanyang pananampalataya , siya’y itinuring ng Diyos bilang isang taong matuwid .
45004023	Ang salitang “ itinuring na matuwid ” ay hindi lamang para sa kanya ,
45004024	kundi para sa atin din naman . Tayo rin ay pawawalang-sala , kung tayo’y sumasampalataya sa Diyos na muling bumuhay kay Jesus na ating Panginoon .
45004025	Siya’y ipinapatay dahil sa ating mga kasalanan at muling binuhay upang tayo’y mapawalang-sala .
45005001	Sapagkat napawalang-sala na tayo sa pamamagitan ng ating pananampalataya , mayroon na tayong mapayapang relasyon sa Diyos sa pamamagitan ng ating Panginoong Jesu-Cristo .
45005002	Sa pamamagitan ng pagsampalataya kay Jesu-Cristo , tinamasa natin ang kagandahang-loob ng Diyos , at tayo’y nagagalak dahil sa pag-asang tayo’y makakabahagi sa kanyang kaluwalhatian .
45005003	Hindi lamang iyan . Ikinagagalak din natin ang mga kahirapang ating tinitiis , dahil alam nating ito’y nagbubunga ng pagtitiyaga .
45005004	At ang pagtitiyaga ay nagbubunga ng katatagan , at ang katatagan naman ay nagbubunga ng pag-asa .
45005005	At hindi tayo binibigo ng pag-asang ito sapagkat ang pag-ibig ng Diyos ay ibinuhos na sa ating mga puso sa pamamagitan ng Espiritu Santo na ipinagkaloob sa atin ng Diyos .
45005006	Sapagkat noong tayo’y mahihina pa , namatay si Cristo sa takdang panahon para sa mga makasalanan .
45005007	Mahirap mangyaring ialay ninuman ang kanyang buhay alang-alang sa isang taong matuwid , kahit na maaaring may mangahas na gumawa nito alang-alang sa isang taong mabuti .
45005008	Ngunit ipinadama ng Diyos ang kanyang pag-ibig sa atin nang mamatay si Cristo para sa atin noong tayo’y makasalanan pa .
45005009	Kaya’t sa pamamagitan ng kanyang dugo , tayo ngayon ay napawalang-sala , at tiyak na maliligtas tayo sa poot ng Diyos .
45005010	Dati , tayo’y mga kaaway ng Diyos , ngunit tinanggap na niya tayo bilang mga kaibigan sa pamamagitan ng pagkamatay ng kanyang Anak . At dahil dito , tiyak na maliligtas tayo sapagkat si Cristo ay buháy .
45005011	At hindi lamang iyan ! Tayo’y nagagalak at nagpupuri sa Diyos sa pamamagitan ng ating Panginoong Jesu-Cristo , sapagkat dahil sa kanya ay tinanggap tayo bilang mga kaibigan ng Diyos .
45005012	Ang kasalanan ay pumasok sa sanlibutan sa pamamagitan ng isang tao , at ang kamatayan ay pumasok sa pamamagitan ng kasalanan . Dahil dito , lumaganap ang kamatayan sa lahat ng tao dahil ang lahat ay nagkasala .
45005013	Nasa sanlibutan na ang kasalanan bago ibigay ang Kautusan , ngunit kung walang kautusan , ang kasalanan ay hindi ituturing na kasalanan .
45005014	Gayunman , naghari pa rin ang kamatayan mula kay Adan hanggang kay Moises , pati sa mga taong hindi nagkasala tulad ng pagsuway ni Adan sa utos ng Diyos . Si Adan ay anyo ng isang darating .
45005015	Subalit magkaiba ang dalawang ito dahil ang libreng kaloob ng Diyos ay hindi katulad ng kasalanan ni Adan . Totoong maraming tao ang namatay dahil sa kasalanan ng isang tao . Ngunit ang kagandahang-loob ng Diyos ay mas dakila , gayundin ang kanyang libreng kaloob sa maraming tao sa pamamagitan ng kagandahang-loob ng isang tao , si Jesu-Cristo .
45005016	Ang kaloob na ito ay higit na di hamak kaysa sa ibinunga ng pagsuway ni Adan . Sapagkat hatol na kaparusahan ang idinulot matapos na magawâ ang isang pagsuway , subalit kaloob na nagpapawalang-sala naman ang idinulot matapos magawâ ang maraming pagsuway .
45005017	Sa pamamagitan ng pagsuway ng isang tao , naghari ang kamatayan . Ngunit sa pamamagitan din ng isang tao , si Jesu-Cristo , ang mga taong pinagpala nang sagana at itinuring na matuwid ng Diyos ay maghahari sa buhay .
45005018	At kung paanong ang pagsuway ng isang tao ay nagdulot ng kaparusahan sa lahat , ang matuwid na ginawa rin ng isang tao ay nagdudulot ng kapatawaran at buhay sa lahat .
45005019	Sapagkat kung ang lahat ay naging makasalanan dahil sa pagsuway ng isang tao , ang lahat ay mapapawalang-sala dahil sa pagsunod ng isa ring tao .
45005020	Nang magkaroon ng Kautusan , dumami ang pagsuway ; ngunit sa pagdami naman ng mga pagsuway ay lalong sumagana ang kagandahang-loob ng Diyos .
45005021	Kaya nga , kung paanong naghari ang kasalanan sa pamamagitan ng kamatayan , gayundin naman maghahari ang kagandahang-loob ng Diyos sa pamamagitan ng pagpapawalang-sala . Ito’y magdudulot ng buhay na walang hanggan sa pamamagitan ng ating Panginoong Jesu-Cristo .
45006001	Ano ngayon ang sasabihin natin ? Patuloy ba tayong magkakasala upang sumagana sa atin ang kagandahang-loob ng Diyos ?
45006002	Hinding-hindi ! Tayo’y patay na sa kasalanan , paano pa tayo mamumuhay sa pagkakasala ?
45006003	Hindi ba ninyo alam na tayong lahat na nabautismuhan kay Cristo Jesus ay nabautismuhan sa kanyang kamatayan ?
45006004	Samakatuwid , tayo’y namatay na at nalibing na kasama niya sa pamamagitan ng bautismo upang kung paanong binuhay muli si Cristo sa pamamagitan ng dakilang kapangyarihan ng Ama , tayo rin ay magkaroon ng panibagong buhay .
45006005	Sapagkat kung nakasama tayo ni Cristo sa isang kamatayang katulad ng kanyang kamatayan , tiyak na tayo ay makakasama rin niya sa muling pagkabuhay na katulad ng kanyang muling pagkabuhay .
45006006	Alam natin na ang dati nating pagkatao ay naipako na sa krus kasama niya , upang mamatay ang ating makasalanang pagkatao at nang hindi na tayo maalipin pa ng kasalanan .
45006007	Sapagkat ang namatay na ay pinalaya mula sa kapangyarihan ng kasalanan .
45006008	Kung tayo’y namatay nang kasama ni Cristo , naniniwala tayong mabubuhay rin tayong kasama niya .
45006009	Alam nating si Cristo nang muling binuhay ay hindi na muling mamamatay . Wala nang kapangyarihan sa kanya ang kamatayan .
45006010	Nang siya’y mamatay , namatay siya nang minsanan dahil sa kasalanan ; at ang buhay niya ngayon ay dahil sa Diyos .
45006011	Kaya dapat din ninyong ituring ang inyong sarili bilang patay na sa kasalanan ngunit buháy naman dahil sa Diyos , sapagkat kayo’y nakipag-isa na kay Cristo Jesus .
45006012	Huwag na ninyong paghariin ang kasalanan sa inyong mga katawang may kamatayan upang hindi na kayo maalipin ng masasamang hilig nito .
45006013	Huwag na ninyong ipailalim sa kapangyarihan ng kasalanan ang alinmang bahagi ng inyong katawan bilang kasangkapan sa paggawa ng kasamaan . Sa halip , pasakop kayo sa Diyos bilang mga taong namatay na at muling binuhay , at ihandog ninyo sa kanya ang inyong katawan bilang kasangkapan sa kabutihan .
45006014	Sapagkat hindi na dapat maghari sa inyo ang kasalanan , dahil kayo’y hindi na namumuhay sa ilalim ng kautusan kundi sa ilalim ng kagandahang-loob ng Diyos .
45006015	Ngayon , malaya na ba tayong magkasala dahil hindi na tayo saklaw ng kautusan kundi ng kagandahang-loob ng Diyos ? Hinding-hindi !
45006016	Hindi ba ninyo alam na kapag nagpasakop kayo sa sinumang inyong sinusunod , kayo’y nagiging alipin nito , maging ito’y kasalanang hahantong sa kamatayan , o ang pagsunod sa Diyos na hahantong sa katuwiran ?
45006017	Ngunit salamat sa Diyos , kayong dating mga alipin ng kasalanan ay taos pusong sumunod sa aral na ibinigay sa inyo .
45006018	Pinalaya na kayo sa kasalanan at kayo ngayon ay mga alipin na ng katuwiran .
45006019	Gumagamit ako ng karaniwang pangungusap dahil sa inyong likas na kahinaan . Kung paanong ipinailalim ninyo noong una ang inyong sarili sa karumihan at sa kasamaang palalâ nang palalâ , ilaan ninyo ngayon ang inyong sarili bilang alipin ng katuwiran para sa mga banal na layunin .
45006020	Noong alipin pa kayo ng kasalanan , hindi kayo saklaw ng katuwiran .
45006021	Ano ang napalâ ninyo sa mga bagay na iyon na ikinahihiya ninyo ngayon ? Kamatayan ang ibinubunga ng mga iyon .
45006022	Ngunit ngayong pinalaya na kayo mula sa kasalanan at naging alipin na ng Diyos , ang natamo ninyo’y isang buhay na banal at ang ibinubunga nito’y buhay na walang hanggan .
45006023	Sapagkat kamatayan ang kabayaran ng kasalanan , ngunit ang libreng kaloob ng Diyos ay buhay na walang hanggan , sa pamamagitan ni Cristo Jesus na ating Panginoon .
45007001	Mga kapatid , kayo’y nakakaunawa ng batas . Alam ninyong ang isang tao’y nasasakop lamang ng batas habang siya’y nabubuhay .
45007002	Halimbawa , ayon sa Kautusan , ang isang babae ay nasasakop ng kanyang asawa habang nabubuhay ito . Subalit kung mamatay na ang lalaki , malaya na ang babae sa batas na nagtatali sa kanya sa lalaking iyon .
45007003	Kaya nga , siya’y magkakasala ng pangangalunya kung makikisama siya sa ibang lalaki habang nabubuhay ang kanyang asawa . Ngunit kung patay na ang kanyang asawa , malaya na siya sa batas na iyon , at mag-asawa man siya sa ibang lalaki , hindi siya nagkakasala ng pangangalunya .
45007004	Gayundin naman mga kapatid , namatay na kayo sa Kautusan dahil kayo’y bahagi ng katawan ni Cristo , at ngayon kayo ay kabilang na sa mga nakipag-isa sa kanya na muling binuhay , upang magbunga tayo ng mabubuting gawa para sa Diyos .
45007005	Noong tayo’y namumuhay pa ayon sa ating likas na pagkatao , ang ating mga masasamang hilig na pinupukaw ng Kautusan ay nag-uudyok sa atin na gumawa ng mga bagay na hahantong sa kamatayan .
45007006	Ngunit malaya na tayo ngayon mula sa Kautusan dahil namatay na tayo sa kasalanang dating umaalipin sa atin . Kaya , tayo’y naglilingkod sa Diyos hindi dahil sa lumang batas na nakasulat , kundi dahil sa bagong buhay ng Espiritu .
45007007	Ang ibig bang sabihin nito’y ang Kautusan ay masama ? Hinding-hindi ! Kaya lamang , kundi dahil sa Kautusan ay hindi ko sana nalaman kung ano ang kasalanan . Hindi ko sana nalaman kung ano ang pag-iimbot kung hindi sinabi ng Kautusan , “ Huwag mong pagnanasaang maangkin ang pag-aari ng iba . ”
45007008	Ngunit dahil sa kautusan , ang loob ko’y pinukaw ng kasalanan sa lahat ng uri ng kasakiman . Sapagkat walang kasalanan kung walang kautusan .
45007009	Noong una , namuhay ako nang walang kautusan . Subalit nang dumating ang kautusan , nabuhay ang kasalanan
45007010	at ako’y namatay . Ang kautusang dapat sanang magdulot sa akin ng buhay ay siyang nagdulot sa akin ng kamatayan .
45007011	Sapagkat kinasangkapan ng kasalanan ang kautusan upang ako’y dayain , at sa gayon , ay napatay nga ako ng kasalanan .
45007012	Kaya nga , banal ang Kautusan at ang bawat utos ay banal , matuwid , at mabuti .
45007013	Ang ibig bang sabihin nito’y nagdulot sa akin ng kamatayan ang mabuting bagay ? Hinding-hindi ! Ang kasalanan ang pumatay sa akin sa pamamagitan ng mabuting bagay . Nangyari ito upang maipakita kung ano nga ang kasalanan , at upang mahayag , sa pamamagitan ng Kautusan , na ang kasalanan ay talagang napakasama .
45007014	Alam nating ang Kautusan ay espirituwal , ngunit ako’y makalaman at alipin ng kasalanan .
45007015	Hindi ko maunawaan ang aking sarili . Sapagkat hindi ko ginagawa ang gusto ko , sa halip ang kinasusuklaman ko ang siya kong ginagawa .
45007016	Ngayon , kung ginagawa ko ang hindi ko gusto , nangangahulugang sumasang-ayon ako na mabuti nga ang Kautusan .
45007017	Kung gayon , hindi na ako ang may kagagawan niyon , kundi ang kasalanang nananatili sa akin .
45007018	Alam kong walang mabuting bagay na nananatili sa aking katawang makalaman . Kaya kong naisin ang mabuti , ngunit hindi ko nga lamang magawâ ang mabuting ninanais ko .
45007019	Sapagkat hindi ko ginagawa ang mabuting gusto ko , ang masamang hindi ko gusto ang siya kong ginagawa .
45007020	Kung ang ginagawa ko ay hindi ko nais , hindi na ako ang gumagawa nito kundi ang kasalanang nananatili sa akin .
45007021	Ito ang natuklasan ko : kapag nais kong gumawa ng mabuti , ang masama ay malapít sa akin .
45007022	Sa kaibuturan ng aking puso , ako’y nalulugod sa Kautusan ng Diyos .
45007023	Ngunit may ibang kapangyarihan sa mga bahagi ng aking katawan na salungat sa tuntunin ng aking isip ; ipinapaalipin ako ng kapangyarihang ito sa kasalanang nananatili sa aking katawan .
45007024	Anong saklap ng aking kalagayan ! Sino kaya ang magliligtas sa akin sa kalagayang ito na nagpapahamak sa akin ?
45007025	Wala nang iba pa kundi ang Diyos sa pamamagitan ni Jesu-Cristo na ating Panginoon ! Salamat sa kanya ! Ito nga ang kalagayan ko : sa aking isip , pinaglilingkuran ko ang Kautusan ng Diyos , ngunit sa aking katawang makalaman , pinaglilingkuran ko ang tuntunin ng kasalanan .
45008001	Kaya nga , hindi na hahatulang maparusahan ang mga taong nakipag-isa na kay Cristo Jesus .
45008002	Wala na ako Wala ka na , Wala na tayo . sa kapangyarihan ng kasalanan at kamatayan sapagkat pinalaya na ako ng kapangyarihan ng Espiritung nagbibigay-buhay sa pamamagitan ni Cristo Jesus .
45008003	Ginawa ng Diyos ang hindi kayang gawin ng Kautusan dahil sa likas na kahinaan ng tao . Isinugo niya ang kanyang sariling Anak sa anyo ng taong makasalanan upang pawiin ang kasalanan . Sa gayon , hinatulan na niya ang kasalanang umaalipin sa tao .
45008004	Ginawa ito ng Diyos upang ang panuntunan ng Kautusan ay matupad na sa atin na namumuhay ayon sa Espiritu at hindi ayon sa hilig ng laman .
45008005	Ang mga namumuhay ayon sa hilig ng laman ay walang pinapahalagahan kundi ang mga bagay na ukol sa laman ; ngunit ang mga namumuhay ayon sa Espiritu ay nagpapahalaga sa mga bagay na espirituwal .
45008006	Ang pagsunod sa hilig ng laman ay naghahatid sa kamatayan , ngunit ang pagsunod sa Espiritu ay nagdudulot ng buhay at kapayapaan .
45008007	Kaya nga , kapag sinusunod ng tao ang mga hilig ng laman , siya’y nagiging kaaway ng Diyos sapagkat hindi niya sinusunod ang batas ng Diyos , at talaga namang hindi niya kayang sundin ito .
45008008	At ang nabubuhay ayon sa hilig ng laman ay hindi maaaring kalugdan ng Diyos .
45008009	Ngunit hindi na kayo namumuhay ayon sa laman , kundi ayon sa Espiritu . Sa katunayan , nananatili na sa inyo ang Espiritu ng Diyos . Kung wala sa isang tao ang Espiritu ni Cristo , hindi kay Cristo ang taong iyon .
45008010	Ngunit dahil nananahan sa inyo si Cristo , mamatay man ang inyong mga katawan dahil sa kasalanan , ang espiritu naman ninyo ay buháy sapagkat itinuring na kayong matuwid ng Diyos .
45008011	Kung nananahan sa inyo ang Espiritu ng Diyos na siyang muling bumuhay kay Jesu-Cristo , siya ang muling bubuhay sa inyong mga katawang mamamatay , sa pamamagitan din ng kanyang Espiritung nananahan sa inyo .
45008012	Mga kapatid , hindi na tayo alipin ng likas na hilig ng laman kaya hindi na tayo dapat mamuhay ayon sa katawang makalaman .
45008013	Sapagkat mamamatay kayo kung namumuhay kayo sa katawang makalaman , ngunit kung pinapatay ninyo sa pamamagitan ng Espiritu ang mga gawa ng katawang makalaman , mabubuhay kayo .
45008014	Ang lahat ng pinapatnubayan ng Espiritu ng Diyos ay mga anak ng Diyos .
45008015	Sapagkat hindi ibinigay sa inyo ng Diyos ang Espiritu upang kayo’y gawing mga aliping namumuhay sa takot . Sa halip , ibinigay sa inyo ang Espiritu upang kayo’y gawing mga anak ng Diyos , kaya nakatatawag tayo sa kanya ng “ Ama , Ama ko ! ”
45008016	Ang Espiritu ang nagpapatotoo , kasama ng ating espiritu , na tayo’y mga anak ng Diyos .
45008017	At yamang mga anak , tayo’y mga tagapagmana ng Diyos at kasamang tagapagmana ni Cristo . Sapagkat kung tayo’y kasama niya sa pagtitiis , tayo’y makakasama niya sa kanyang kaluwalhatian .
45008018	Para sa akin , ang mga pagtitiis natin sa kasalukuyan ay hindi maihahambing sa kaluwalhatiang mahahayag sa atin balang araw .
45008019	Sapagkat nanabik ang sangnilikha na ihayag ng Diyos ang kanyang mga anak .
45008020	Nabigo ang sangnilikha , hindi dahil sa kagustuhan nito , kundi dahil itinulot iyon ng Diyos . Gayunman , nagbigay rin siya ng pag-asa
45008021	na ang lahat ng nilikha ay pinalaya ng Diyos upang hindi na ito mabulok , at upang makabahagi ito sa maluwalhating kalayaan ng mga anak ng Diyos .
45008022	Alam nating hanggang ngayo’y dumaraing ang sangnilikha dahil sa matinding hirap na tulad ng isang nanganganak .
45008023	At hindi lamang ito , kundi tayong mga tumanggap na ng Espiritu bilang unang kaloob ng Diyos ay dumaraing din habang hinihintay natin ang paghahayag ng ating pagiging mga anak ng Diyos at ang paglaya ng ating mga katawan .
45008024	Naligtas tayo dahil sa pag-asang ito . Ngunit hindi iyon matatawag na pag-asa kung nakikita na natin ang ating inaasahan . Sapagkat sinong tao ang aasa pa kung ito’y nakikita na niya ?
45008025	Ngunit kung umaasa tayo sa hindi natin nakikita , hinihintay natin iyon nang buong tiyaga .
45008026	Gayundin naman , tinutulungan tayo ng Espiritu sa ating kahinaan . Hindi tayo marunong manalangin nang wasto , kaya’t ang Espiritu ang dumaraing para sa atin , sa paraang di natin kayang sambitin .
45008027	At ang Diyos na siyang nakakasaliksik sa puso ng tao , ang siyang nakakaalam kung ano ang kalooban ng Espiritu , sapagkat ang Espiritu ang namamagitan para sa mga hinirang , ayon sa kalooban ng Diyos .
45008028	Alam nating sa lahat ng bagay ay gumagawa ang Diyos para sa ikabubuti ng mga nagmamahal sa kanya , Alam nating ang lahat ng bagay ay nagkakaisang gumagawa para sa ikabubuti ng mga nagmamahal sa Diyos . silang mga tinawag ayon sa kanyang layunin .
45008029	Sapagkat sa mula’t mula pa’y alam na ng Diyos kung sino ang magiging kanya at ang mga ito’y pinili niya upang maging tulad ng kanyang Anak . Sa gayon , ang Anak ang naging panganay sa lahat ng maraming magkakapatid .
45008030	Ang mga pinili niya noon pang una ay kanyang tinawag ; at ang mga tinawag ay kanya ring pinawalang-sala , at ang mga pinawalang-sala ay kanyang binahaginan ng kanyang kaluwalhatian .
45008031	Ano pa ang masasabi natin tungkol dito ? Kung ang Diyos ay panig sa atin , sino ang makakalaban sa atin ?
45008032	Kung ang sarili niyang Anak ay hindi niya ipinagkait , sa halip ay ibinigay para sa ating lahat , hindi kaya niya ibibigay sa atin ang lahat ng bagay ?
45008033	Sino ang makakapagharap ng paratang laban sa mga hinirang ng Diyos , gayong ang Diyos ang nagpapawalang-sala sa kanila ?
45008034	Sino ang hahatol na sila’y parusahan ? Si Cristo Jesus na pinatay , ngunit higit sa lahat ay muling binuhay , ngayon ay nasa kanan ng Diyos upang mamagitan para sa atin .
45008035	Sino ang makapaghihiwalay sa atin sa pag-ibig ni Cristo ? Ang kaguluhan kaya , ang kapighatian , pag-uusig , pagkagutom , kahirapan , panganib , o kamatayan ?
45008036	Ayon sa nasusulat , “ Dahil po sa inyo’y buong araw kaming pinapatay , turing nila sa amin ay mga tupang pangkatay . ”
45008037	Hindi ! Sa lahat ng mga ito , tayo’y siguradong magtatagumpay sa pamamagitan niya na nagmamahal sa atin .
45008038	Sapagkat natitiyak kong walang makapaghihiwalay sa atin sa kanyang pag-ibig . Kahit ang kamatayan , ang buhay , ang mga anghel , ang mga pamunuan o ang mga kapangyarihan , ang kasalukuyan o ang hinaharap ,
45008039	ang kataasan , ang kalaliman , o alinmang nilalang ay hindi makapaghihiwalay sa atin sa pag-ibig ng Diyos na ipinagkaloob sa atin sa pamamagitan ni Cristo Jesus na ating Panginoon .
45009001	Ako’y nagsasabi ng totoo sapagkat ako’y tagasunod ni Cristo . Hindi ako nagsisinungaling . Ang aking budhi , sa patnubay ng Espiritu Santo , ay nagpapatunay na nagsasabi ako ng totoo .
45009002	Matindi ang aking kalungkutan at di mapawi ang pagdaramdam ng aking puso ,
45009003	dahil sa mga kalahi kong Judio . Mas mamatamisin ko pang ako’y sumpain at mawalay kay Cristo , kung ito’y sa ikabubuti nila .
45009004	Sila’y mga Israelita na binigyan ng Diyos ng karapatang maging mga anak niya . Ipinakita rin niya sa kanila ang kanyang kaluwalhatian . Sa kanila nakipagtipan ang Diyos . Sa kanila rin ibinigay ang Kautusan , ang tunay na pagsamba , at ang kanyang mga pangako .
45009005	Sa kanila rin nagmula ang mga patriyarka , at tungkol sa kanyang pagiging tao , si Cristo ay nagmula sa kanilang lahi . Ang Kataas-taasang Diyos ay purihin magpakailanman ! ang Cristo , ang Kataas-taasang Diyos na pinapupurihan magpakailanman . Amen .
45009006	Hindi nangangahulugang nawalan na ng kabuluhan ang salita ng Diyos , sapagkat hindi lahat ng mga Israelita ay kabilang sa bayang pinili niya .
45009007	At hindi rin naman ibinibilang na anak ni Abraham ang lahat ng nagmula sa kanya . Ganito ang sinabi ng Diyos , “ Ang magmumula lamang kay Isaac ang ibibilang na lahi mo . ”
45009008	Kaya nga , hindi lahat ng anak ni Abraham ay ibinibilang na anak ng Diyos , kundi iyon lamang mga ayon sa pangako ng Diyos .
45009009	Sapagkat ganito ang pangako , “ Babalik ako sa isang taon , sa ganito ring panahon , at magkakaanak ng isang lalaki si Sara . ”
45009010	At hindi lamang iyon . Kahit na iisa lamang ang ama ng dalawang anak ni Rebecca , na walang iba kundi ang ating ninunong si Isaac ,
45009011	ipinakilala ng Diyos na ang kanyang pagpili ay ayon sa sarili niyang layunin at hindi batay sa gawa ng tao . Kaya’t bago pa ipanganak ang mga bata , at bago pa sila makagawa ng anumang mabuti o masama , sinabi na ng Diyos kay Rebecca , “ Maglilingkod ang mas matanda sa bata niyang kapatid . ”
45009012	
45009013	Ayon nga sa nasusulat , “ Minahal ko si Jacob , at kinapootan ko si Esau . ”
45009014	Masasabi ba nating hindi makatarungan ang Diyos dahil dito ? Hinding-hindi !
45009015	Sapagkat ganito ang sabi niya kay Moises , “ Mahahabag ako sa nais kong kahabagan at maaawa ako sa nais kong kaawaan . ”
45009016	Maliwanag kung gayon , na ang pasya ng Diyos ay nababatay sa kanyang habag , at hindi sa kagustuhan o pagsisikap ng tao .
45009017	Sapagkat ayon sa kasulatan ay sinabi niya sa hari ng Egipto , “ Ginawa kitang hari upang sa pamamagitan mo’y maipakita ko ang aking kapangyarihan , at maipahayag ang aking pangalan sa buong daigdig . ”
45009018	Kaya nga’t kinahahabagan ng Diyos ang sinumang nais niyang kahabagan , at nagiging manhid ang nais niyang maging manhid .
45009019	Sasabihin mo naman sa akin , “ Kung gayon , bakit pa sinisisi ng Diyos ang tao ? Sino ba ang makakasalungat sa kanyang kalooban ? ”
45009020	Tao ka lamang , sino kang mangangahas na sumagot nang ganoon sa Diyos ? Masasabi kaya ng isang hinuhubog sa kanyang manghuhubog , “ Bakit ninyo ako ginawang ganito ? ”
45009021	Wala bang karapatan ang gumagawa ng palayok na bumuo ng mamahalin o mumurahing sisidlan mula sa iisang tumpok ng putik ?
45009022	Kaya , kahit nais nang ipakita noon ng Diyos ang kanyang poot at ipakilala ang kanyang kapangyarihan , buong tiyaga pa rin niyang pinagtiisan ang mga taong dapat sana’y parusahan at lipulin .
45009023	Ginawa niya iyon upang ipakilala ang kanyang walang kapantay na kadakilaan sa mga taong kanyang kinahabagan , na noong una pa’y inihanda na niya para sa kaluwalhatian .
45009024	Tayo ang mga taong iyon na tinawag niya hindi lamang mula sa mga Judio subalit mula rin sa mga Hentil .
45009025	Ganito ang sinasabi niya sa aklat ni Oseas , “ Ang dating hindi ko bayan ay tatawaging ‘ Bayan ko , ’ at ang dating hindi ko mahal ay tatawaging ‘ Mahal ko . ’
45009026	At sa mga sinabihang ‘ Kayo’y hindi ko bayan , ’ sila’y tatawaging mga anak ng Diyos na buháy . ”
45009027	Ito naman ang ipinahayag ni Isaias tungkol sa Israel , “ Kahit na maging kasindami ng buhangin sa dagat ang bilang ng mga anak ni Israel , kaunti lamang sa kanila ang maliligtas .
45009028	Sapagkat mahigpit at mabilis na hahatulan ng Panginoon ang daigdig . ”
45009029	Si Isaias din ang nagsabi , “ Kung ang Makapangyarihang Panginoon ay hindi nagtira ng ilan sa ating lahi , tayo sana’y natulad sa Sodoma at Gomorra . ”
45009030	Ano ngayon ang masasabi natin ? Ang mga Hentil na hindi nagsikap na maging kalugud-lugod sa Diyos ay pinawalang-sala niya sa pamamagitan ng pananampalataya .
45009031	Ngunit ang Israel naman , na nagsikap na maging kalugud-lugod sa Diyos sa pamamagitan ng kautusan , ay nabigo .
45009032	Bakit ? Dahil sinikap nilang kalugdan sila ng Diyos sa pamamagitan ng mga gawa , at hindi sa pamamagitan ng pananampalataya sa kanya . Natisod sila sa batong katitisuran ,
45009033	tulad ng nasusulat , “ Tingnan ninyo , naglalagay ako sa Zion ng batong katitisuran , isang malaking bato na kanilang kadadapaan . Ngunit ang sumasampalataya sa batong ito ay di mabibigo . ”
45010001	Mga kapatid , ang pinakananais ko at idinadalangin sa Diyos ay ang maligtas ang Israel .
45010002	Sapagkat saksi akong sila’y nagsisikap na maging kalugud-lugod sa Diyos . Mali nga lamang ang kanilang naging batayan .
45010003	Dahil hindi nila kinilala ang katuwirang mula sa Diyos , at nagsisikap silang gumamit ng sarili nilang pamamaraan ; hindi sila sumunod sa pamamaraang itinakda ng Diyos .
45010004	Sapagkat si Cristo ang kaganapan ng Kautusan , upang mapawalang-sala ang sinumang sumasampalataya sa kanya .
45010005	Ganito ang isinulat ni Moises tungkol sa pagiging matuwid batay sa Kautusan , “ Ang tumutupad sa Kautusan ay mabubuhay ayon dito . ”
45010006	Ngunit ganito naman ang sinasabi tungkol sa pagiging matuwid batay sa pananampalataya , “ Huwag mong sabihin sa iyong sarili , ‘ Sino ang aakyat sa langit ? ' " na para bang nais pababain si Cristo .
45010007	“ Huwag mo ring sabihin , ‘ Sino ang bababâ sa kailaliman ? ' " na para bang nais pabangunin si Cristo mula sa mga libingan .
45010008	Sapagkat ganito ang sinasabi , “ Malapit sa iyo ang kautusan , nasa iyong mga labi at nasa iyong puso . ” Ang tinutukoy dito’y ang salitang ipinapangaral namin tungkol sa pananampalataya .
45010009	Kung ipahahayag ng iyong labi na si Jesus ay Panginoon at buong puso kang sasampalataya na siya’y muling binuhay ng Diyos , maliligtas ka .
45010010	Sapagkat sumasampalataya ang tao sa pamamagitan ng kanyang puso at sa gayon ay pinapawalang-sala ng Diyos . Nagpapahayag naman siya sa pamamagitan ng kanyang labi at sa gayon ay naliligtas .
45010011	Sinabi nga ng kasulatan , “ Walang sinumang sumasampalataya sa kanya ang mapapahiya . ”
45010012	Kaya’t walang pagkakaiba ang katayuan ng Judio at ng Hentil . Iisa ang Panginoon ng lahat at siya’y masaganang nagbibigay sa lahat ng tumatawag sa kanya ,
45010013	dahil sinasabi sa kasulatan , “ Maliligtas ang lahat ng tumatawag sa Panginoon . ”
45010014	Paano naman sila tatawag sa kanya kung hindi sila sumasampalataya ? Paano sila sasampalataya kung wala pa silang napakinggan tungkol sa kanya ? Paano naman sila makakapakinig kung walang mangangaral sa kanila ?
45010015	At paanong makakapangaral ang sinuman kung hindi siya isinugo ? Tulad ng nasusulat , “ O kay gandang pagmasdan ang pagdating ng mga may dalang Magandang Balita ! ”
45010016	Ngunit hindi lahat ay tumanggap sa Magandang Balita , gaya ng sinulat ni Isaias , “ Panginoon , sino ang naniwala sa aming mensahe ? ”
45010017	Kaya’t ang pananampalataya ay bunga ng pakikinig , at ang pakikinig naman ay bunga ng pangangaral tungkol kay Cristo .
45010018	Subalit ang tanong ko’y ganito : Hindi kaya sila nakapakinig ? Oo , sila’y nakapakinig ! Sapagkat nasusulat , “ Abot sa lahat ng dako ang kanilang tinig , balita ay umaabot hanggang sa dulo ng daigdig . ”
45010019	Ito pa ang isa kong tanong : Hindi kaya nakaunawa ang bansang Israel ? Noon pa man ay sinabi na ni Moises , “ Gagamitin ko ang mga taong di man lamang isang bansa upang kayo’y inggitin , gagamitin ko ang isang bansang hangal upang kayo’y galitin . ”
45010020	Buong tapang namang ipinahayag ni Isaias , “ Natagpuan ako ng mga hindi naghahanap sa akin . Nagpahayag ako sa mga hindi nag-uusisa tungkol sa akin . ”
45010021	Subalit tungkol naman sa Israel ay sinabi niya , “ Buong maghapong nakaunat ang aking mga kamay sa isang bansang suwail at rebelde ! ”
45011001	Ito ngayon ang tanong ko : Itinakwil na nga kaya ng Diyos ang kanyang sariling bayan ? Hinding-hindi ! Ako’y isang Israelita rin , mula sa lahi ni Abraham at kabilang sa lipi ni Benjamin .
45011002	Hindi itinakwil ng Diyos ang kanyang bayan na sa simula pa’y pinili na niya . Hindi ba ninyo alam ang sinasabi ng kasulatan tungkol kay Elias ? Dumaing siya sa Diyos laban sa Israel .
45011003	Sinabi niya , “ Panginoon , pinatay nila ang iyong mga propeta at giniba ang iyong mga altar . Ako na lamang ang natitira , at gusto pa nila akong patayin ! ”
45011004	Ngunit ano ang sagot sa kanya ng Diyos ? “ Nagtira ako ng pitong libong lalaking hindi sumamba sa diyus-diyosang si Baal . ”
45011005	Ganoon din sa kasalukuyan ; mayroon pang nalalabing mga hinirang ng Diyos dahil sa kanyang kagandahang-loob .
45011006	At kung iyon ay dahil sa kanyang kagandahang-loob , maliwanag na iyon ay hindi dahil sa gawa , sapagkat kung ang ginawa ng tao ang siyang batayan , hindi na iyon masasabing kagandahang-loob .
45011007	Ano ngayon ? Hindi nakamtan ng bansang Israel ang kanyang minimithi . Ang mga hinirang lamang ang nagkamit nito dahil matigas ang ulo ng iba .
45011008	Tulad ng nasusulat : “ Binigyan sila ng Diyos ng mapurol na diwa , mga matang hindi makakita at mga taingang hindi makarinig , hanggang sa panahong ito . ”
45011009	At sinabi rin ni David , “ Maging bitag at patibong nawa ang kanilang pagpipista , isang katitisuran at parusa sa kanila .
45011010	Lumabo nawa ang kanilang mata nang hindi sila makakita , at sila’y makuba sa hirap habang buhay . ”
45011011	Ito naman ang tanong ko ngayon : Ang pagkatisod ba nila ay upang sila’y tuluyan nang mawasak ? Hinding-hindi ! Sa halip , dahil sa kanilang kasalanan , ang kaligtasan ay nakarating sa mga Hentil upang mainggit ang mga Israelita sa mga ito .
45011012	Ngayon , kung ang kasalanan ng mga Israelita ay nagdulot ng masaganang pagpapala sa sanlibutan , at kung ang kanilang pagbagsak ay nagdulot ng masaganang pagpapala sa mga Hentil , gaano pa kaya kapag nagbalik loob sa Diyos ang buong Israel !
45011013	Ito naman ang sasabihin ko sa inyo , mga Hentil . Dahil ako’y apostol ninyo , ipinagmamalaki ko ang aking tungkulin .
45011014	Ginagawa ko ito upang inggitin ang aking mga kababayang Judio , at nang sa gayon ay maligtas kahit ang ilan sa kanila .
45011015	Kung ang pagkatakwil sa kanila ay naging daan upang maibalik sa Diyos ang sanlibutan , ang muling pagtanggap sa kanila ng Diyos ay matutulad sa muling pagkabuhay ng patay !
45011016	Kung banal ang unang tinapay mula sa masa ng harina , gayundin ang buong masa . At kung ang ugat ng punongkahoy ay banal , gayundin ang mga sanga nito .
45011017	Kung pinutol ang ilang sanga ng punong olibo , at ikaw na sanga ng olibong ligaw ang idinugtong sa puno upang makabahagi sa buhay na nanggagaling sa ugat ng punong ito ,
45011018	huwag kang magmalaki sa mga sangang pinutol . Alalahanin mong hindi ikaw ang bumubuhay sa mga ugat ; ang mga ugat ang bumubuhay sa iyo .
45011019	Sasabihin mo naman , “ Pinutol ang mga sanga upang ako’y maidugtong . ”
45011020	Totoo iyan . Pinutol sila dahil hindi sila sumampalataya sa Diyos , at ikaw naman ay idinugtong dahil sumampalataya ka sa kanya . Kaya’t huwag kang magmalaki , sa halip ay matakot ka .
45011021	Sapagkat kung ang mga tunay na sanga ay hindi pinanghinayangan ng Diyos , ikaw pa kaya ang panghinayangan niya ?
45011022	Dito’y makikita natin ang kabutihan at kabagsikan ng Diyos . Naging mabagsik siya sa mga hindi sumasampalataya sa kanya , subalit mabuti siya sa inyo , kung mananatili kayo sa kanyang kabutihan . Kung hindi , kayo ma’y puputulin din .
45011023	Ang mga Judio’y idudugtong niyang muli sa puno kung sila ay sasampalataya , sapagkat kayang gawin iyon ng Diyos .
45011024	Kung ikaw na sangang galing sa olibong ligaw ay naidugtong sa tunay na olibo , kahit na salungat ang ganoon sa takbo ng kalikasan , lalo pang madaling idugtong sa puno ang mga tunay na sanga nito .
45011025	Mga kapatid , isang hiwaga ang nais kong malaman ninyo upang hindi maging mataas ang palagay ninyo sa inyong sarili . Ang pagmamatigas ng Israel ay pansamantala . Tatagal lamang iyon hanggang sa mabuo na ang takdang bilang ng lahat ng mga Hentil na lalapit sa Diyos .
45011026	Kapag nangyari iyon , maliligtas ang buong Israel ; tulad ng nasusulat : “ Magmumula sa Zion ang Tagapagligtas . Papawiin niya ang kasamaan sa lahi ni Jacob .
45011027	At ito ang gagawin kong kasunduan namin kapag pinawi ko na ang kanilang mga kasalanan . ”
45011028	Dahil tinanggihan ng mga Israelita ang Magandang Balita , sila’y naging kaaway ng Diyos , at kayong mga Hentil ang nakinabang . Ngunit dahil sa sila ang mga hinirang ng Diyos , sila’y mahal pa rin niya , alang-alang sa kanilang mga ninuno .
45011029	Sapagkat hindi nagbabago ng isip ang Diyos tungkol sa kanyang mga kaloob at pagtawag .
45011030	Noon , kayong mga Hentil ay hindi sumusunod sa Diyos , ngunit ngayon , kayo ay tumanggap ng habag ng Diyos nang sumuway ang mga Judio .
45011031	Gayundin naman , dahil sa habag ng Diyos na inyong naranasan , sinusuway naman ngayon ng mga Judio ang Diyos , nang sa gayo’y maranasan din nila ngayon ang kanyang habag .
45011032	Sapagkat hinayaan ng Diyos na maalipin sa pagsuway ang lahat ng tao upang maipadama niya sa kanila ang kanyang habag .
45011033	Lubhang napakasagana ng kayamanan ng Diyos ! Di matarok ang kanyang karunungan at kaalaman ! Sino ang makakapagpaliwanag ng kanyang mga kapasyahan ? Sino ang makakaunawa ng kanyang mga pamamaraan ? Gaya ng nasusulat ,
45011034	“ Sino ang nakakaalam sa pag-iisip ng Panginoon ? Sino ang maaaring maging tagapayo niya ?
45011035	Sino ang nakapagbigay ng anuman sa kanya na dapat niyang bayaran ? ”
45011036	Sapagkat ang lahat ng bagay ay mula sa kanya , sa pamamagitan niya , at pag-aari niya . Sa kanya ang karangalan magpakailanman ! Amen .
45012001	Kaya nga , mga kapatid , alang-alang sa masaganang habag ng Diyos sa atin , ako’y nakikiusap na ialay ninyo ang inyong sarili bilang isang handog na buháy , banal at kalugud-lugod sa Diyos . Ito ang karapat-dapat na pagsamba paglilingkod . ninyo sa Diyos .
45012002	Huwag kayong makiayon sa takbo ng mundong ito . Mag-iba kayo sa pamamagitan ng pagbabago ng inyong pag-iisip upang maunawaan ninyo ang kalooban ng Diyos ; kung ano ang mabuti , kalugud-lugod at ganap na kalooban niya .
45012003	Dahil sa kagandahang-loob ng Diyos sa akin , sinasabi ko sa bawat isa sa inyo , huwag ninyong pahalagahan ang inyong sarili nang higit sa nararapat . Sa halip , pakaisipin ninyong mabuti ang tunay ninyong katayuan ayon sa sukat ng pananampalatayang ipinagkaloob ng Diyos sa bawat isa sa inyo .
45012004	Kung paanong ang katawan ay binubuo ng maraming bahagi , at magkakaiba ng gawain ang bawat isa ,
45012005	gayundin naman , kahit na tayo’y marami , nabubuo tayo sa iisang katawan ni Cristo , at tayong lahat ay bahagi ng isa’t isa .
45012006	Tumanggap tayo ng iba’t ibang kaloob ayon sa kagandahang-loob ng Diyos , kaya’t gamitin natin ang mga kaloob na iyan . Kung ang ating kaloob ay pagsasalita ng pahayag mula sa Diyos , magpahayag tayo ayon sa sukat ng ating pananampalataya .
45012007	Kung paglilingkod ang ating kaloob , maglingkod tayo . Magturo ang tumanggap ng kaloob sa pagtuturo .
45012008	Magpalakas ng loob ang may kaloob sa pagpapalakas ng loob . Kung pagbibigay ang inyong kaloob , magbigay kayo nang buong puso ; kung pamumuno naman , mamuno kayo nang buong sikap . Kung pagkakawanggawa ang inyong kaloob , gawin ninyo iyan nang buong galak .
45012009	Maging tunay ang inyong pagmamahalan . Kasuklaman ninyo ang masama at pakaibigin ang mabuti .
45012010	Magmahalan kayo bilang tunay na magkakapatid at pahalagahan ninyo ang iba nang higit sa pagpapahalaga nila sa inyo .
45012011	Magpakasipag kayo at huwag maging tamad . Buong puso kayong maglingkod sa Panginoon .
45012012	Magalak kayo dahil sa inyong pag-asa , magtiyaga kayo sa inyong kapighatian at palaging manalangin .
45012013	Tumulong kayo sa pangangailangan ng mga kapatiran at patuluyin ninyo ang mga taga-ibang lugar .
45012014	Idalangin ninyo ang mga umuusig sa inyo ; idalangin ninyo sila at huwag sumpain .
45012015	Makigalak kayo sa mga nagagalak , at makitangis sa mga tumatangis .
45012016	Magkaisa kayo ng saloobin . Huwag kayong magmayabang , sa halip ay makisama kayo kahit sa mga dukha . ialay ninyo ang inyong sarili maging sa mga gawaing mabababâ . Huwag ninyong ipalagay na kayo’y napakarunong .
45012017	Huwag ninyong gantihan ng masama ang masama . Sikapin ninyong mamuhay nang marangal .
45012018	Hangga’t maaari , makisama kayo nang mapayapa sa lahat ng tao .
45012019	Mga minamahal , huwag kayong maghihiganti ; ipaubaya ninyo iyon sa Diyos . Sapagkat nasusulat , “ Akin ang paghihiganti , ako ang gaganti , sabi ng Panginoon . ”
45012020	Subalit , “ Kung nagugutom ang iyong kaaway , pakainin mo ; kung nauuhaw , painumin mo ; sa gayon ay magbubunton ka ng mga baga sa kanyang ulo . ” sa gayon mapapahiya siya sa kanyang sarili .
45012021	Huwag kayong magpadaig sa masama , kundi daigin ninyo ng mabuti ang masama .
45013001	Ang bawat tao’y dapat pasakop sa mga pinuno ng pamahalaan , sapagkat walang pamahalaang hindi mula sa Diyos , at ang Diyos ang nagtatag ng mga pamahalaang umiiral .
45013002	Kaya nga , ang lumalaban sa pamahalaan ay lumalaban sa itinakda ng Diyos ; at sila’y paparusahan .
45013003	Ang mga pinuno ay hindi dapat katakutan ng taong gumagawa ng mabuti . Ang mga gumagawa lamang ng masama ang dapat matakot . Kung ayaw mong matakot sa mga namumuno , gumawa ka ng mabuti , at pararangalan ka nila .
45013004	Sila’y mga lingkod ng Diyos para sa ikabubuti mo . Ngunit kung gumagawa ka ng masama , dapat kang matakot dahil sila’y may kapangyarihang magparusa . Sila’y mga lingkod ng Diyos , na nagpaparusa sa mga gumagawa ng masama .
45013005	Kaya nga , dapat kayong pasakop sa kanila , hindi lamang upang hindi kayo maparusahan , kundi alang-alang na rin sa inyong budhi .
45013006	Iyan din ang dahilan kung bakit kayo nagbabayad ng buwis . Ang mga pinuno ng pamahalaan ay mga lingkod ng Diyos at ito ang kanilang tungkulin .
45013007	Ibigay ninyo sa bawat isa ang nararapat sa kanya . Magbayad kayo sa mga dapat bayaran at magbigay kayo ng buwis sa dapat buwisan ; igalang ninyo ang dapat igalang at parangalan ninyo ang dapat parangalan .
45013008	Huwag kayong magkakaroon ng utang kaninuman , maliban sa saguting magmahalan sa isa’t isa , sapagkat ang nagmamahal sa kapwa ay tumutupad sa Kautusan .
45013009	Ang mga utos gaya ng , “ Huwag kang mangangalunya ; huwag kang papatay ; huwag kang magnanakaw ; huwag mong pagnanasaang maangkin ang pag-aari ng iba ; ” at alinmang utos na tulad ng mga ito ay nauuwing lahat sa iisang utos , “ Ibigin mo ang iyong kapwa gaya ng pag-ibig mo sa iyong sarili . ”
45013010	Ang umiibig ay hindi gumagawa ng masama kaninuman , kaya’t ang pag-ibig ang siyang katuparan ng Kautusan .
45013011	Gawin ninyo ito , dahil alam ninyong panahon na upang gumising kayo . Ang pagliligtas sa atin ay higit nang malapit ngayon kaysa noong tayo’y unang sumampalataya sa Panginoon .
45013012	Namamaalam na ang gabi at malapit nang lumiwanag . Layuan na natin ang lahat ng masasamang gawain at italaga natin ang sarili sa paggawa ng mabuti .
45013013	Mamuhay tayo sa liwanag at huwag gugulin ang panahon sa magulong pagsasaya at paglalasing , kalaswaan at kahalayan , sa alitan at inggitan .
45013014	Ang Panginoong Jesu-Cristo ang paghariin ninyo sa inyong buhay at huwag ninyong sundin ang mga hilig ng laman .
45014001	Tanggapin ninyo ang mahihina sa pananampalataya , at huwag hatulan ang kanilang pananampalataya .
45014002	May naniniwalang maaari siyang kumain ng anuman , ngunit gulay ang kinakain ng mahina sa pananampalataya .
45014003	Huwag hamakin ng taong kumakain ng anuman ang taong kumakain ng gulay lamang . At huwag namang hatulan ng kumakain ng gulay lamang ang taong kumakain ng anuman , sapagkat siya’y tinatanggap din ng Diyos .
45014004	Sino ka upang humatol sa lingkod ng iba ? Ang panginoon lamang niya ang makahahatol kung siya’y karapat-dapat o hindi . At aariin naman siyang karapat-dapat sapagkat kayang gawin iyon ng Panginoon .
45014005	May nagpapahalaga sa isang araw nang higit kaysa ibang mga araw . May naniniwala namang pare-pareho ang lahat ng araw . Dapat tiyakin ng bawat isa na tama ang kanyang pasya tungkol sa bagay na ito .
45014006	Ang nagpapahalaga sa isang araw ay nagpapahalaga rito alang-alang sa Panginoon . Ang kumakain ng anuman ay kumakain niyon alang-alang sa Panginoon , sapagkat nagpapasalamat siya sa Diyos . Iyon namang hindi kumakain ng ilang uri ng pagkain ay gumagawa ng ganoon alang-alang din sa Panginoon , at nagpapasalamat din siya sa Diyos .
45014007	Walang sinuman sa atin ang nabubuhay o namamatay para sa kanyang sarili lamang .
45014008	Kung tayo’y nabubuhay , sa Panginoon tayo nabubuhay ; at kung tayo’y namamatay , sa Panginoon tayo namamatay . Kaya nga , sa mabuhay o sa mamatay , tayo’y sa Panginoon .
45014009	Sapagkat si Cristo ay namatay at muling nabuhay upang maging Panginoon ng mga patay at ng mga buháy .
45014010	Ngunit ikaw , bakit mo hinahatulan ang iyong kapatid ? At ikaw naman , bakit mo hinahamak ang iyong kapatid ? Tayong lahat ay haharap sa hukuman ng Diyos .
45014011	Sapagkat nasusulat , “ Sabi ng Panginoon , ‘ Dahil ako’y buháy , ang lahat ay luluhod sa harap ko , at ang bawat dila’y magpupuri sa Diyos . ' "
45014012	Kaya , pananagutan natin sa Diyos ang mga bagay na ating ginagawa .
45014013	Huwag na nating hatulan ang isa’t isa . Huwag na rin tayong maging dahilan ng pagkakasala ng ating kapatid .
45014014	Dahil sa aking pakikipag-isa sa Panginoong Jesus , natitiyak kong walang anumang likas na marumi . Kung sinuman ang naniniwalang marumi ang anumang bagay , marumi nga iyon sa kanya .
45014015	Kaya , kung dahil sa kinakain mo ay natitisod ang iyong kapatid , hindi na ayon sa pag-ibig ang ginagawa mo . Huwag mong ipahamak ang taong tinubos ng kamatayan ni Cristo dahil sa iyong kinakain .
45014016	Pag-ingatan mong ang inaakala mong tama ay huwag masamain ng iba .
45014017	Sapagkat ang paghahari ng Diyos ay hindi tungkol sa pagkain o inumin ; ito ay tungkol sa katuwiran , kapayapaan , at kagalakan na kaloob ng Espiritu Santo .
45014018	Ang naglilingkod kay Cristo nang may ganitong kaisipan ay kinalulugdan ng Diyos at iginagalang ng mga tao .
45014019	Kaya’t pagsikapan nating gawin ang mga bagay na makakapagdulot ng kapayapaan at makakapagpatibay ng pananampalataya ng isa’t isa .
45014020	Huwag ninyong sirain ang gawain ng Diyos dahil lamang sa pagkain . Lahat ng pagkain ay malinis at maaaring kainin . Ngunit hindi mabuti na magkakasala ang iba dahil sa iyong kinakain .
45014021	Mabuti ang huwag nang kumain ng karne o uminom ng alak o gumawa ng anumang magiging sanhi ng pagkakasala ng iyong kapatid .
45014022	Ikaw na lamang at ang Diyos ang dapat makaalam ng iyong paniniwala tungkol sa bagay na ito . Mapalad ang taong di sinusumbatan ng kanyang budhi kapag ginagawa niya ang mga bagay na pinaniniwalaan niyang tama .
45014023	Ngunit ang sinumang kumakain sa kabila ng kanyang pag-aalinlangan ay nagkakasala , sapagkat hindi siya nagiging tapat sa kanyang paniniwala . Kasalanan ang paglabag sa sariling paniniwala .
45015001	Tayong malalakas sa pananampalataya , tulungan natin ang mga mahihina sa pananampalataya . Huwag ang pansariling kasiyahan lamang ang ating iisipin .
45015002	Sikapin nating lahat na itaguyod ang kapakanan ng ating kapwa para sa ikalalakas ng kanyang pananampalataya .
45015003	Sapagkat maging si Cristo man ay hindi naghangad ng sariling kasiyahan subalit nagpaubaya ; tulad ng nasusulat , “ Ako ang nakaranas , paghamak sa iyong pangalan . ”
45015004	Anumang naisulat noon ay isinulat para sa ating ikatututo , upang sa pamamagitan ng pagtitiis at sa pagpapalakasan ng loob mula sa kasulatan , magkaroon tayo ng pag-asa .
45015005	Ipagkaloob nawa ng Diyos , na siyang nagbibigay sa atin ng katatagan at lakas ng loob , na kayo’y mamuhay nang may pagkakaisa kay Cristo Jesus ,
45015006	upang sa gayon , nagkakaisa kayong magpupuri sa Diyos at Ama ng ating Panginoong Jesu-Cristo .
45015007	Kung paanong kayo’y malugod na tinanggap ni Cristo , tanggapin ninyo ang isa’t isa upang mapapurihan ang Diyos .
45015008	Sinasabi ko sa inyo , si Cristo’y naglingkod sa mga Judio upang patunayang ang Diyos ay tapat , at tumutupad sa mga pangako niya sa kanilang mga ninuno ,
45015009	at upang ang mga Hentil naman ay magpuri sa Diyos dahil sa kanyang habag . Tulad ng nasusulat , “ Kaya’t sa gitna ng mga Hentil , ika’y aking pupurihin , ang karangalan mo’y aking aawitin , ang iyong pangalan , aking sasambahin . ”
45015010	Sinabi rin , “ Magalak kayo mga Hentil , kasama ng kanyang bayan ! ”
45015011	At muling sinabi , “ Magpuri kayo sa Panginoon , kayong mga Hentil , lahat ng bansa ay magpuri sa kanya ! ”
45015012	Idinagdag pa ni Isaias , “ May isisilang sa angkan ni Jesse , upang ito’y maghari sa mga Hentil ; siya ang kanilang magiging pag-asa . ”
45015013	Puspusin nawa kayo ng Diyos na siyang bukal ng pag-asa , at nawa ay pagkalooban niya kayo ng kagalakan at kapayapaan sa pamamagitan ng inyong pananampalataya , upang mag-umapaw ang inyong pag-asa sa pamamagitan ng kapangyarihan ng Espiritu Santo .
45015014	Mga kapatid , lubos akong naniniwalang kayo mismo ay puspos ng kabutihan at may sapat na kaalaman , kaya’t matuturuan na ninyo ang isa’t isa .
45015015	Gayunman , sa sulat na ito’y naglakas-loob akong paalalahanan kayo tungkol sa ilang bagay . Ginawa ko ito dahil sa kagandahang-loob ng Diyos sa akin
45015016	upang maging lingkod ni Cristo Jesus bilang pari sa mga Hentil . Ipinapangaral ko sa kanila ang Magandang Balita ng Diyos upang sila’y maging handog na kalugud-lugod sa kanya , dahil sila ay ginawang banal na ng Espiritu Santo .
45015017	Kaya’t sa mga gawaing patungkol sa Diyos , ang aking ipinagmamalaki ay si Cristo Jesus .
45015018	Wala akong pinapangahasang ipagmalaki kundi ang ginawa ni Cristo upang maakit ang mga Hentil na sumunod sa Diyos sa pamamagitan ko , sa pamamagitan ng aking mga salita at gawa ,
45015019	sa tulong ng mga himala at mga kababalaghan , at sa pamamagitan ng kapangyarihan ng Espiritu ng Diyos . Espiritu Santo , Espiritu . Kaya’t mula sa Jerusalem hanggang sa Ilirico , ipinangaral ko ang Magandang Balita tungkol kay Cristo .
45015020	Ang hangad ko’y ipangaral ito sa mga lugar na wala pang alam tungkol kay Cristo , upang hindi ako magtayo sa pundasyon ng iba .
45015021	Subalit tulad ng nasusulat , “ Makakakilala ang hindi pa nakakabalita tungkol sa kanya . Makakaunawa ang hindi pa nakakarinig tungkol sa kanya . ”
45015022	Iyan ang dahilan kung bakit hindi ako matuluy-tuloy sa pagpunta sa inyo .
45015023	Ngunit ngayong tapos na ang gawain ko sa lupaing ito , at dahil matagal ko na ring gustong pumunta riyan ,
45015024	inaasahan kong magkikita-kita tayo pagdaan ko riyan papuntang Espanya . Inaasahan ko ring ako’y tutulungan ninyong makarating doon matapos nating magkasama-sama nang sandaling panahon .
45015025	Ngunit sa ngayon ay pupunta muna ako sa Jerusalem upang dalhin ang tulong sa mga kapatid roon .
45015026	Sapagkat minabuti ng mga taga-Macedonia at taga-Acaya na magpadala ng tulong para sa mga mahihirap na kapatid sa Jerusalem .
45015027	Malugod nilang ginawa iyon , at talaga namang dapat nilang gawin . Dahil ang mga Hentil ay nakabahagi sa mga pagpapalang espirituwal ng mga Judio , marapat lamang na bahaginan nila ang mga Judio sa pamamagitan ng mga pagpapalang materyal .
45015028	Kaya’t pagkabigay ko ng nasabing tulong sa mga kapatid sa Jerusalem , daraan ako riyan pagpunta ko sa Espanya .
45015029	Naniniwala akong pagpunta ko riyan ay taglay ko ang masaganang pagpapala ni Cristo .
45015030	Mga kapatid , nakikiusap ako sa inyo , alang-alang sa ating Panginoong Jesu-Cristo at sa pag-ibig ng Espiritu , tulungan ninyo ako sa pamamagitan ng inyong taimtim na pananalangin para sa akin .
45015031	Idalangin ninyong maligtas ako mula sa mga taga-Judea na ayaw sumampalataya , at nawa’y tanggapin ng mga kapatid sa Jerusalem ang paglilingkod ko para sa kanila .
45015032	Sa gayon , kung loloobin ng Diyos , ni Jesu-Cristo . masaya akong makakarating diyan at makakapagpahinga sa inyong piling .
45015033	Sumainyo nawa ang Diyos na pinagmumulan ng kapayapaan . Amen .
45016001	Itinatagubilin ko sa inyo ang ating kapatid na si Febe , na isang tagapaglingkod ng iglesya sa Cencrea .
45016002	Tanggapin ninyo siya alang-alang sa Panginoon , gaya ng nararapat nating gawin bilang magkakapatid . Tulungan ninyo siya sa anumang pangangailangan niya sapagkat marami siyang natulungan , at ako’y isa sa mga iyon .
45016003	Ikumusta ninyo ako kina Priscila at Aquila na mga kamanggagawa ko kay Cristo Jesus .
45016004	Itinaya nila ang kanilang sarili sa panganib upang iligtas ang aking buhay , at hindi lamang ako ang nagpapasalamat sa kanila , pati na rin lahat ng iglesya ng mga Hentil .
45016005	Ikumusta rin ninyo ako sa iglesyang nagtitipon sa kanilang bahay . Ipaabot din ninyo ang aking pangungumusta sa mahal kong kaibigang si Epeneto na siyang unang sumampalataya kay Cristo doon sa Asia .
45016006	Ikumusta ninyo ako kay Maria na matiyagang naglilingkod para sa inyo .
45016007	Ikumusta ninyo ako sa mga kababayan kong sina Andronico at Junia , Junias ; Julia . na nakasama ko sa bilangguan ; sila’y kilala ng mga apostol at naunang naging Cristiano kaysa sa akin .
45016008	Ikumusta ninyo ako kay Ampliato na aking minamahal sa Panginoon ,
45016009	kay Urbano , na kamanggagawa natin kay Cristo , at sa mahal kong kaibigang si Estaquis .
45016010	Ikumusta din ninyo ako kay Apeles na subok ang katapatan kay Cristo , sa pamilya ni Aristobulo ,
45016011	sa kababayan kong si Herodion , at sa mga kapatid sa Panginoon sa sambahayan ni Narciso .
45016012	Gayundin kina Trifena at Trifosa na mga lingkod ng Panginoon , at sa mahal kong kaibigang si Persida , na tapat na naglingkod sa Panginoon .
45016013	Binabati ko rin si Rufo na magiting na lingkod ng Panginoon , at ang kanyang ina na para ko na ring ina ;
45016014	gayundin sina Asincrito , Flegonte , Hermes , Patrobas , Hermas , at sa mga kapatid na kasama nila .
45016015	Binabati ko rin sina Filologo , Julia , Nereo at ang kanyang kapatid na babae ; gayundin si Olimpas at sa lahat ng kapatid na kasama nila .
45016016	Magbatian kayo bilang magkakapatid kay Cristo . ng banal na halik . Binabati kayo ng lahat ng mga iglesya ni Cristo .
45016017	Mga kapatid , nakikiusap ako sa inyo : mag-ingat kayo sa mga pasimuno ng mga pagkakampi-kampi at sanhi ng pagtalikod dahil sa pagsalungat nila sa mga aral na tinanggap ninyo . Iwasan ninyo sila .
45016018	Ang mga taong gayon ay hindi naglilingkod para kay Cristo na Panginoon natin , kundi para sa pansariling hangarin . Inililigaw nila ang mga may mahinang pag-iisip sa pamamagitan ng kaakit-akit at matatamis na pangungusap .
45016019	Kahit na balitang-balita ang inyong pagkamasunurin kay Cristo , nais kong maging matalino kayo tungkol sa mga bagay na mabuti , at maging mangmang sa mga bagay na masama .
45016020	Ang Diyos ang bukal ng kapayapaan . Malapit na niyang pasukuin sa inyo si Satanas . Pagpalain kayo ng ating Panginoong Jesus .
45016021	Binabati kayo ni Timoteo na aking kamanggagawa , gayundin ng mga kababayan kong sina Lucio , Jason at Sosipatro .
45016022	Akong si Tercio , na tagasulat ng liham na ito , ay bumabati rin sa inyo sa pangalan ng Panginoon .
45016023	Kinukumusta kayo ni Gaius na tinutuluyan ko ; sa bahay niya nagtitipon ang buong iglesya . Kinukumusta rin kayo ni Erasto na ingat-yaman ng lunsod , at ng ating kapatid na si Cuarto . Nawa’y pagpalain kayong lahat ng ating Panginoong Jesu-Cristo . Amen .
45016025	Purihin ang Diyos na makakapagpatibay sa inyong pananampalataya sa pamamagitan ng Magandang Balita tungkol kay Jesu-Cristo na ipinapangaral ko . Ang Magandang Balitang iyan ay isang hiwagang nalihim sa loob ng mahabang panahon ,
45016026	subalit sa utos ng walang-hanggang Diyos ay nahayag ngayon sa lahat ng bansa sa pamamagitan ng mga isinulat ng mga propeta , upang ang lahat ay sumampalataya at sumunod sa kanya .
45016027	At ngayon sa pamamagitan ni Jesu-Cristo , purihin natin ang iisang Diyos , ang ganap na nakakaunawa sa lahat ng bagay ! Amen .
46001001	Mula kay Pablo na tinawag ayon sa kalooban ng Diyos upang maging apostol ni Cristo Jesus , at mula kay Sostenes na ating kapatid ,
46001002	para sa iglesya ng Diyos na nasa Corinto , sa inyo na mga hinirang ng Diyos na maging kanya sa pamamagitan ng pakikipag-isa kay Cristo Jesus , gayundin sa lahat ng tao na nasa lahat ng dako na tumatawag sa pangalan ni Jesu-Cristo , na Panginoon nating lahat .
46001003	Sumainyo nawa ang pagpapala at kapayapaan mula sa Diyos na ating Ama at mula sa Panginoong Jesu-Cristo .
46001004	Lagi akong nagpapasalamat sa Diyos dahil sa mga pagpapalang ibinigay niya sa inyo sa pamamagitan ni Cristo Jesus .
46001005	Dahil sa inyong pakikipag-isa kay Cristo , kayo ay naging masagana sa lahat ng bagay , maging sa pananalita at sa kaalaman .
46001006	Ang katotohanan tungkol kay Cristo ay pinagtibay sa inyo
46001007	kaya’t hindi kayo nagkukulang sa anumang pagpapala , habang hinihintay ninyong bumalik ang ating Panginoong Jesu-Cristo .
46001008	Kayo’y gagawin niyang matatag hanggang wakas upang matagpuan kayong walang kapintasan sa araw ng ating Panginoong Jesu-Cristo . Panginoong Jesus .
46001009	Tapat ang Diyos na tumawag sa inyo upang makipag-isa sa kanyang Anak na si Jesu-Cristo na ating Panginoon .
46001010	Mga kapatid , ako’y nakikiusap sa inyo , sa pangalan ng ating Panginoong Jesu-Cristo , magkaisa kayo at huwag magkabaha-bahagi maging sa isipan at maging sa layunin .
46001011	Sapagkat ibinalita sa akin ng mga kasamahan ni Cloe na kayo raw ay nag-aaway-away .
46001012	Ito ang tinutukoy ko : may nagsasabing , “ Kay Pablo ako ; ” may nagsasabi namang , “ Ako’y kay Apolos . ” May iba pa ring nagsasabi , “ Kay Pedro ako , ” at may iba namang nagsasabi , “ Ako’y kay Cristo . ”
46001013	Bakit ? Nahati ba si Cristo ? Si Pablo ba ang ipinako sa krus para sa inyo ? Binautismuhan ba kayo sa pangalan niya ?
46001014	Salamat sa Diyos sa aking Diyos , at wala akong binautismuhan sa inyo maliban kina Crispo at Gaius ,
46001015	kaya hindi ninyo masasabing kayo’y binautismuhan sa aking pangalan .
46001016	Ako nga rin pala ang nagbautismo sa pamilya ni Estefanas . Maliban sa kanila’y wala na akong natatandaang binautismuhan ko .
46001017	Sapagkat isinugo ako ni Cristo , hindi upang magbautismo kundi upang mangaral ng Magandang Balita . Ipinangaral ko nga ito , ngunit hindi sa pamamagitan ng mahusay na pagtatalumpati at karunungan ng tao , nang sa gayon ay hindi mawalan ng kabuluhan ang pagkamatay ni Cristo sa krus .
46001018	Ang mensahe tungkol sa pagkamatay ni Cristo sa krus ay kahangalan para sa mga taong napapahamak , ngunit ito’y kapangyarihan ng Diyos para sa ating mga naliligtas .
46001019	Sapagkat nasusulat , “ Sisirain ko ang karunungan ng marurunong at gagawin kong walang saysay ang katalinuhan ng matatalino . ”
46001020	Ano ngayon ang kabuluhan ng marurunong , ng mga tagapagturo ng Kautusan , ng mahuhusay na debatista sa kapanahunang ito ? Ipinapakita ng Diyos na ang karunungan ng sanlibutang ito ay pawang kahangalan lamang .
46001021	Sapagkat ayon sa karunungan ng Diyos , hindi niya pinahintulutang siya’y makilala ng tao sa pamamagitan ng kanilang karunungan . Sa halip , minarapat niyang iligtas ang mga nagpapasakop sa kanya sa pamamagitan ng Magandang Balita na aming ipinapangaral , na sa tingin ng iba’y isang kahangalan .
46001022	Ang mga Judio’y humihingi ng himala bilang katunayan . Karunungan naman ang hinahanap ng mga Griyego .
46001023	Ngunit ang ipinapangaral namin ay si Cristo na ipinako sa krus , na para sa mga Judio ay isang katitisuran at para sa mga Hentil ay isang kahangalan .
46001024	Subalit sa mga tinawag ng Diyos , maging Judio o maging Griyego , si Cristo ang kapangyarihan at karunungan ng Diyos .
46001025	Sapagkat ang inaakala nilang kahangalan ng Diyos ay karunungang higit pa sa karunungan ng tao , at ang inaakala nilang kahinaan ng Diyos ay kalakasang higit pa sa kalakasan ng tao .
46001026	Mga kapatid , alalahanin ninyo ang inyong katayuan noong kayo’y tawagin ng Diyos . Iilan lamang sa inyo ang matatawag na marunong , makapangyarihan at maharlika sa paningin ng tao .
46001027	Subalit pinili ng Diyos ang mga naturingang hangal sa sanlibutan upang hiyain ang marurunong , at pinili niya ang mga naturingang mahihina upang hiyain ang malalakas .
46001028	Pinili niya ang mga pangkaraniwang tao , mga hampas lupa , at mga mahihina sa sanlibutang ito upang ipawalang saysay ang mga kinikilala ng sanlibutan .
46001029	Kaya’t walang sinumang makakapagmalaki sa harap ng Diyos .
46001030	Sa kanya nagmula ang buhay na taglay ninyo dahil sa pakikipag-isa ninyo kay Cristo Jesus na siyang ginawang karunungan natin . Sa pamamagitan din niya , tayo’y itinuring na matuwid , ginawang banal at iniligtas ng Diyos .
46001031	Kaya nga , tulad ng nasusulat , “ Ang sinumang nais magmalaki , ang ipagmalaki niya’y ang ginawa ng Panginoon . ”
46002001	Mga kapatid , nang ako’y pumunta riyan , ipinahayag ko sa inyo ang hiwaga patotoo . ng Diyos hindi sa pamamagitan ng kahusayan ng pananalita o ng malawak na karunungan .
46002002	Sapagkat noong ako’y nariyan , ipinasya kong walang sinumang kilalanin maliban kay Jesu-Cristo na ipinako sa krus .
46002003	Noong ako’y nariyan , ako’y nanghihina at nanginginig sa takot .
46002004	Sa aking pananalita at pangangaral ay hindi ko sinubukang hikayatin kayo sa pamamagitan ng mahuhusay na talumpati at karunungan ng tao . Subalit nangaral ako sa pamamagitan ng kapangyarihan ng Espiritu
46002005	upang ang inyong pananampalataya ay masandig sa kapangyarihan ng Diyos at hindi sa karunungan ng tao .
46002006	Sa mga matatag na sa buhay espirituwal ay nangangaral kami ng salita ng karunungan , hindi karunungan ng mundong ito , o ng mga tagapamahala sa mundong ito na ang kapangyarihan ay lilipas .
46002007	Subalit ang ipinapahayag namin ay ang lihim na karunungan ng Diyos na hindi nahayag noong una , na itinalaga na niya para sa ating ikaluluwalhati bago pa likhain ang sanlibutan .
46002008	Walang isa man sa mga tagapamahala sa daigdig na ito ang nakaunawa sa karunungang iyon , sapagkat kung naunawaan nila iyon , hindi sana nila ipinako sa krus ang Panginoon ng kaluwalhatian .
46002009	Subalit tulad ng nasusulat , “ Hindi pa nakikita ng mata , o naririnig ng tainga , ni hindi pa sumasagi sa isip ng tao ang mga inihanda ng Diyos para sa mga umiibig sa kanya . ”
46002010	Ngunit ito’y inihayag na ng Diyos sa atin sa pamamagitan ng Espiritu . Sinasaliksik ng Espiritu ang lahat ng bagay , maging ang pinakamalalim na layunin ng Diyos .
46002011	Sapagkat walang nakakaalam sa iniisip ng isang tao maliban sa kanyang sariling espiritu . Gayundin naman , walang nakakaalam sa mga iniisip ng Diyos maliban sa Espiritu ng Diyos .
46002012	Ang tinanggap natin ay hindi ang espiritu ng sanlibutan kundi ang Espiritu na mula sa Diyos upang maunawaan natin ang mga kaloob niya sa atin .
46002013	Kaya nga , kami ay nangangaral hindi sa pamamagitan ng karunungan ng tao kundi sa pamamagitan ng Espiritu . Ang ipinapaliwanag namin ay mga katotohanang espirituwal para sa mga pinapanahanan ng Espiritu .
46002014	Sapagkat ang taong di pinapanahanan ng Espiritu ay ayaw tumanggap ng mga kaloob mula sa Espiritu ng Diyos . Para sa kanila , kahangalan ang mga iyon at di nila nauunawaan , sapagkat ang mga bagay na espirituwal ay mauunawaan lamang sa paraang espirituwal .
46002015	Sinisiyasat ng taong pinapanahanan ng Espiritu ang lahat ng bagay , ngunit walang sinumang makakasiyasat sa kanya .
46002016	“ Sino ang nakakaalam ng pag-iisip ng Panginoon ? Sino ang makapagpapayo sa kanya ? ”
46003001	Mga kapatid , hindi ko kayo makausap bilang mga taong nagtataglay ng Espiritu . Kailangang kausapin ko kayo bilang mga taong namumuhay pa ayon sa laman at mga sanggol pa sa pananampalataya kay Cristo .
46003002	Gatas ang ibinigay ko sa inyo noon at hindi matigas na pagkain , sapagkat hindi ninyo kaya iyon . Subalit hanggang ngayon ay hindi pa rin ninyo kaya ,
46003003	sapagkat nananaig pa sa inyo ang laman . Ang inyong pag-iinggitan at pag-aaway-away ay palatandaan na makasanlibutan pa kayo at namumuhay ayon sa laman .
46003004	Kapag sinasabi ng isa , “ Ako’y kay Pablo , ” at ng iba , “ Ako’y kay Apolos , ” hindi ba’t palatandaan iyan na kayo’y namumuhay pa ayon sa laman ?
46003005	Sino ba si Apolos at sino si Pablo ? Kami’y mga lingkod lamang ng Diyos na kinasangkapan niya upang akayin kayo sa pananampalataya kay Cristo . Ginawa lamang ng bawat isa sa amin ang tungkuling ibinigay ng Panginoon .
46003006	Ako ang nagtanim , si Apolos ang nagdilig , subalit ang Diyos ang nagpatubo at nagpalago .
46003007	Hindi ang nagtatanim o nagdidilig ang mahalaga kundi ang Diyos , sapagkat siya ang nagpapatubo at nagpapalago .
46003008	Ang nagtatanim at ang nagdidilig ay parehong manggagawa lamang , at bawat isa’y tatanggap ng gantimpala ayon sa kanyang pagsisikap .
46003009	Kami’y kapwa manggagawa ng Diyos at kayo ang kanyang bukirin . Kayo rin ay gusali ng Diyos .
46003010	Ayon sa kagandahang-loob ng Diyos sa akin , inilagay ko ang pundasyon , tulad ng isang mahusay na tagapagtayo . Iba naman ang nagpapatuloy sa pagtatayo ng gusali . Ngunit dapat maging maingat ang bawat nagtatayo ,
46003011	sapagkat wala nang ibang pundasyong maaaring ilagay maliban sa nailagay na , walang iba kundi si Jesu-Cristo .
46003012	May nagtatayo na gumagamit ng ginto , pilak , o mahahalagang bato ; mayroon namang gumagamit ng kahoy , damo , o dayami .
46003013	Makikilala ang uri ng gawa ng bawat isa sa Araw ng Paghuhukom sapagkat mahahayag sa pamamagitan ng apoy kung anong uri ang ginawa ng bawat isa .
46003014	Kung ang itinayo sa ibabaw ng pundasyon ay hindi masunog , tatanggap ng gantimpala ang nagtayo noon .
46003015	Ngunit kung masunog naman , mawawalan siya ng gantimpala . Gayunman , maliligtas siya , kaya lang ay para siyang nagdaan sa apoy .
46003016	Hindi ba ninyo alam na kayo’y templo ng Diyos at naninirahan sa inyo ang kanyang Espiritu ?
46003017	Paparusahan ng Diyos ang sinumang magwasak ng templo niya . Sapagkat banal ang templo ng Diyos , at kayo ang templong iyan .
46003018	Huwag dayain ninuman ang kanyang sarili . Kung may nag-aakalang siya’y matalino ayon sa sanlibutang ito , aminin niyang siya’y mangmang upang maging tunay na marunong .
46003019	Sapagkat ang karunungan ng sanlibutang ito ay kamangmangan sa paningin ng Diyos . Gaya ng nasusulat , “ Hinuhuli niya ang marurunong sa kanila na ring katusuhan . ”
46003020	Gayundin , “ Batid ng Panginoon na ang iniisip ng marurunong ay walang kabuluhan . ”
46003021	Kaya’t huwag ipagmalaki ninuman ang nagagawa ng tao . Para sa inyo ang lahat ng ito ,
46003022	si Pablo , si Apolos , at si Pedro , ang sanlibutang ito , ang buhay , ang kamatayan , ang kasalukuyan , at ang hinaharap ; lahat ng ito’y para sa inyo .
46003023	At kayo’y para kay Cristo , at si Cristo nama’y para sa Diyos .
46004001	Dapat ninyong kilalanin na kami’y mga lingkod ni Cristo at katiwala ng mga hiwaga ng Diyos .
46004002	Ang katiwala’y kailangang maging tapat sa kanyang panginoon .
46004003	Walang anuman sa akin kung ako’y hatulan ninyo , o ng alinmang hukuman ng tao ; ako man ay hindi humahatol sa aking sarili .
46004004	Kahit na walang umuusig sa aking budhi , subalit hindi iyon katibayan na ako’y walang kasalanan . Ang Panginoon ang humahatol sa akin .
46004005	Kaya’t huwag kayong hahatol nang wala pa sa panahon ; maghintay kayo sa pagdating ng Panginoon . Siya ang maglalantad ng mga bagay na ngayo’y natatago sa kadiliman at maghahayag ng mga lihim na hangarin ng bawat isa . Sa panahong iyon , bawat isa’y bibigyan ng Diyos ng angkop na parangal .
46004006	Mga kapatid , kami ni Apolos ang ginamit kong halimbawa para sa inyong kapakinabangan , upang matutuhan ninyo ang kahulugan ng kasabihang , “ Sumunod kayo sa patakaran . ” Huwag ninyong ipagmamalaki ang isang tao kung hahamakin lamang naman ninyo ang iba .
46004007	Paano kayo nakakahigit sa iba ? Hindi ba’t lahat ng nasa inyo’y ibinigay lamang sa inyo ng Diyos ? Kung gayon , bakit ninyo ipinagyayabang iyon na parang hindi kaloob sa inyo ?
46004008	Kayo pala’y nasisiyahan na ! Mayayaman na pala kayo ! Kayo pala’y naghahari na kahit hindi kami tumulong sa inyo . Sana nga’y naging hari na kayo upang kami man ay maghari ding kasama ninyo .
46004009	Sa palagay ko , kaming mga apostol ang ginawa ng Diyos na pinakahamak sa lahat ng tao . Ang katulad namin ay mga taong nahatulan ng kamatayan ; isang panoorin para sa sanlibutan , ng mga anghel at ng mga tao .
46004010	Kami’y mga hangal alang-alang kay Cristo ; kayo nama’y marurunong dahil kay Cristo ! Mahihina kami ; kayo nama’y malalakas . Hinahamak kami ; kayo nama’y pinaparangalan !
46004011	Hanggang sa oras na ito , kami’y nagugutom , nauuhaw , at halos hubad ; kami’y pinapahirapan at walang matirhan .
46004012	Nagpapakahirap kami at nagbabanat ng buto para kumita ng ikabubuhay . Idinadalangin namin ang mga lumalait sa amin ; kapag kami’y inuusig , tinitiis din namin iyon .
46004013	Malumanay kaming sumasagot sa mga naninira sa amin . Hanggang ngayon , kami’y parang maruming basahan , pinakahamak sa lahat ng tao sa mundo .
46004014	Ito’y isinusulat ko , hindi upang hiyain kayo , kundi upang pangaralan bilang minamahal kong mga anak .
46004015	Kahit magkaroon pa kayo ng sampung libong tagapagturo sa pamumuhay Cristiano , iisa lamang ang inyong ama . Sapagkat kayo’y naging mga anak ko sa pananampalataya kay Cristo Jesus sa pamamagitan ng Magandang Balitang ipinangaral ko sa inyo .
46004016	Kaya’t isinasamo ko sa inyo , tularan ninyo ako .
46004017	Dahil dito , pinapunta ko riyan si Timoteo , ang aking minamahal at tapat na anak sa Panginoon . Paaalalahanan niya kayo tungkol sa mga prinsipyo ko sa buhay sa pagsunod kay Cristo Jesus . sa Panginoong Jesus . Ang mga prinsipyo ring iyan ang itinuturo ko sa bawat iglesya sa lahat ng dako .
46004018	Nagmamalaki ang ilan sa inyo dahil ang akala nila’y hindi na ako pupunta riyan .
46004019	Ngunit kung loloobin ng Panginoon , ako’y pupunta riyan sa lalong madaling panahon . Titingnan ko kung anong kapangyarihan ang ipinagmamalaki ng mga iyan , at hindi lamang ang kanilang sinasabi .
46004020	Sapagkat ang paghahari ng Diyos ay hindi sa salita , kundi sa kapangyarihan .
46004021	Ano bang gusto ninyo ? Pupunta ba akong may dalang pamalo , o taglay ang diwa ng pag-ibig at kahinahunan ?
46005001	Nakarating nga sa akin ang balitang mayroong kabilang sa inyo na gumagawa ng imoralidad ; kinakasama niya ang asawa ng kanyang ama . Kahit mga pagano ay hindi gumagawa ng ganyang kahalayan !
46005002	At nakukuha pa ninyong magmalaki ! Dapat sana’y mahiya kayo at malungkot , at ang taong gumagawa ng ganoon ay dapat ninyong itiwalag !
46005003	Kahit wala ako riyan sa katawan , nariyan naman ako sa espiritu , kaya’t parang nariyan na rin ako . Ang gumagawa niyan ay hinatulan ko na
46005004	sa pangalan ng ating Panginoong Jesus . ating Panginoong Jesu-Cristo . Kapag kayo’y nagtipun-tipon , at ang espiritu ko ay nariyan , sa kapangyarihan ng ating Panginoong Jesus ,
46005005	ibigay ninyo kay Satanas ang taong iyan upang mapahamak ang kanyang katawan , at nang sa gayo’y maligtas ang kanyang espiritu sa araw ng Panginoon .
46005006	Hindi kayo dapat magmalaki . Hindi ba ninyo alam ang kasabihang , “ Napapaalsa ng kaunting pampaalsa ang buong masa ” ?
46005007	Alisin ninyo ang lumang pampaalsa , ang kasalanan , upang kayo’y maging malinis . Sa gayon , matutulad kayo sa isang bagong masa na walang pampaalsa , at talaga namang ganyan kayo . Sapagkat naihandog na ang ating Korderong Pampaskwa na walang iba kundi si Cristo .
46005008	Kaya’t ipagdiwang natin ang Paskwa , hindi sa pamamagitan ng tinapay na may lumang pampaalsa na sagisag ng kasamaan at kahalayan , subalit sa pamamagitan ng tinapay na walang pampaalsa , ang tinapay ng kalinisan at katapatan .
46005009	Sinabi ko sa aking sulat na huwag na kayong makisalamuha pa sa mga nakikiapid .
46005010	Hindi ang mga makamundong nakikiapid , sakim , magnanakaw , o sumasamba sa diyus-diyosan ang tinutukoy ko , sapagkat para sila’y maiwasan kinakailangan ninyong umalis sa mundong ito .
46005011	Ang tinutukoy ko na huwag ninyong papakisamahan ay ang nagsasabing sila’y Cristiano ngunit nakikiapid , sakim , sumasamba sa diyus-diyosan , nanlalait , naglalasing , at nagnanakaw . Ni huwag kayong makikisalo sa ganyang uri ng tao .
46005012	Kung sabagay , wala akong karapatang humatol sa mga hindi Cristiano ; ang Diyos ang hahatol sa kanila . Hindi ba’t ang mga nasa loob ng iglesya ang dapat ninyong hatulan ? Sabi nga sa kasulatan , “ Itiwalag ninyo sa inyong samahan ang masamang tao . ”
46005013	
46006001	Kung may reklamo ang sinuman sa inyo laban sa kapwa Cristiano , bakit siya nagsasakdal sa mga hukom na hindi Cristiano , sa halip na ipaubaya sa mga hinirang ng Diyos ang pag-aayos ng usapin nila ?
46006002	Hindi ba ninyo alam na ang mga hinirang ng Diyos ang hahatol sa sanlibutan ? Kung kayo ang hahatol sa sanlibutan , hindi ba ninyo kayang hatulan ang ganyang kaliit na bagay ?
46006003	Hindi ba ninyo alam na hahatulan natin ang mga anghel ? Gaano na lang ang mga bagay na may kinalaman sa buhay na ito !
46006004	Kung may mga usapin kayo , bakit ninyo ito idinudulog sa mga taong hindi kinikilala ng iglesya ?
46006005	Dapat kayong mahiya ! Wala bang isa man lang sa inyo na marunong mag-ayos ng awayan ng magkakapatid ?
46006006	Bakit nagsasakdal kayo sa hukuman , kapatid laban sa kapatid , at sa harap pa naman ng mga hindi mananampalataya ?
46006007	Ang pagkakaroon ninyo ng usapin laban sa isa’t isa ay isa nang kabiguan sa inyo . Bakit hindi na lang ninyo hayaang gawan kayo ng masama ? Bakit hindi na lamang ninyo hayaang madaya kayo ?
46006008	Subalit kayo mismo ang gumagawa ng masama at nandaraya , kahit na sa mga sarili ninyong mga kapatid sa pananampalataya .
46006009	Hindi ba ninyo alam na ang mga makasalanan ay walang bahagi sa kaharian ng Diyos ? Huwag ninyong dayain ang inyong sarili ! Ang mga nakikiapid , sumasamba sa diyus-diyosan , nangangalunya , nakikipagtalik sa kapwa lalaki o kapwa babae ,
46006010	nagnanakaw , sakim , naglalasing , nanlalait ng kapwa , o nandaraya , ay walang bahagi sa kaharian ng Diyos .
46006011	Ganyan ang ilan sa inyo noon . Subalit kayo’y pinatawad na sa inyong mga kasalanan at ginawa na kayong banal ng Diyos . Pinawalang-sala na rin kayo sa pangalan ng Panginoong Jesu-Cristo at sa pamamagitan ng Espiritu ng ating Diyos .
46006012	May magsasabi , “ Malaya akong makagagawa ng kahit ano , ” ngunit ang sagot ko naman ay “ Hindi lahat ng bagay ay nakakabuti ” . Maaari ko ring sabihin , “ Maaari akong gumawa ng kahit ano , ” ngunit hindi ako magpapaalipin sa anumang bagay .
46006013	Sasabihin naman ng iba , “ Ang mga pagkain ay para sa tiyan at ang tiyan ay sa mga pagkain . ” Totoo iyan , ngunit parehong sisirain ng Diyos ang mga ito . Ang katawan ay hindi para sa pakikiapid sapagkat ito’y para sa paglilingkod sa Panginoon , at ang Panginoon naman ang nag-aalaga sa katawan .
46006014	Muling binuhay ng Diyos si Jesu-Cristo , at tayo man ay muling bubuhayin sa pamamagitan ng kanyang kapangyarihan .
46006015	Hindi ba ninyo alam na ang inyong mga katawan ay mga bahagi ng katawan ni Cristo ? Kukunin ko ba ang bahagi ng katawan ni Cristo upang gawing bahagi ng katawan ng isang babaing nagbebenta ng aliw ? Hinding-hindi !
46006016	Hindi ba ninyo alam na nagiging isa ang katawan ng bayarang babae at ng nakikipagtalik sa kanya ? Sapagkat sinasabi sa kasulatan , “ Ang dalawa’y magiging isa . ”
46006017	Ang nakikipag-isa sa Panginoon ay nagiging kaisa niya sa Espiritu .
46006018	Huwag kayong makikiapid . Ang ibang kasalanang nagagawa ng tao ay hindi nakaka-apekto sa kanyang katawan , ngunit ang nakikiapid ay nagkakasala laban sa sarili niyang katawan .
46006019	Hindi ba ninyo alam na ang inyong katawan ay templo ng Espiritu Santo na nasa inyo at ipinagkaloob ng Diyos sa inyo ? Hindi na ninyo pag-aari ang inyong katawan ;
46006020	sapagkat binili niya kayo sa isang halaga . Kaya’t gamitin ninyo ang inyong katawan upang maparangalan ang Diyos .
46007001	Tungkol naman sa nilalaman ng inyong sulat , sinasabi ko sa inyo na mabuti sa isang lalaki ang huwag mag-asawa .
46007002	Ngunit para maiwasan ang pakikiapid , bawat lalaki o babae ay dapat magkaroon ng sariling asawa .
46007003	Dapat tuparin ng lalaki ang tungkulin niya sa kanyang asawa , at gayundin naman ang babae .
46007004	Sapagkat hindi na ang babae ang may karapatan sa sarili niyang katawan kundi ang kanyang asawa . Gayundin naman , hindi na ang lalaki ang may karapatan sa sarili niyang katawan kundi ang kanyang asawa .
46007005	Huwag ninyong ipagkakait ang inyong sarili sa isa’t isa , malibang pagkasunduan ninyong huwag munang magsiping upang maiukol ninyo ang panahon sa pananalangin . Ngunit pagkatapos , magsiping na muli kayo upang hindi kayo matukso ni Satanas dahil sa hindi na kayo makapagpigil .
46007006	Ang sinabi ko’y hindi utos kundi pag-unawa sa inyong kalagayan .
46007007	Nais ko sanang ang bawat isa ay makatulad ko . Ngunit may kanya-kanyang kaloob mula sa Diyos at ang mga ito’y hindi pare-pareho .
46007008	Ito naman ang masasabi ko sa mga walang asawa at sa mga biyuda : mabuti pa sa kanila ang manatiling walang asawa tulad ko .
46007009	Ngunit kung hindi sila makapagpigil sa sarili , mag-asawa na sila ; mas mabuti ang mag-asawa kaysa di-makapagpigil sa matinding pagnanasa .
46007010	Ito naman ang iniuutos sa mga may asawa , hindi mula sa akin kundi mula sa Panginoon : huwag makipaghiwalay ang babae sa kanyang asawa .
46007011	Ngunit kung siya’y hihiwalay , manatili siyang walang asawa , o kaya’y muling makipagkasundo sa kanyang asawa . At huwag rin namang palalayasin at hihiwalayan ng lalaki ang kanyang asawa .
46007012	Sa iba naman , ito ang sinasabi ko , ako ang nagsasabi at hindi ang Panginoon : kung ang isang lalaking mananampalataya ay may asawang di mananampalataya at nais nitong patuloy na makisama sa kanya , huwag niya itong hiwalayan .
46007013	Kung ang isang babaing sumasampalataya ay may asawang di sumasampalataya at nais ng lalaking magpatuloy ng pakikisama sa kanya , huwag siyang makipaghiwalay .
46007014	Sapagkat ang lalaking hindi pa sumasampalataya ay nagiging katanggap-tanggap din sa Diyos sa pamamagitan ng kanyang asawa , at ang babaing hindi pa sumasampalataya ay nagiging katanggap-tanggap sa Diyos sa pamamagitan ng kanyang asawa . Kung hindi gayon ay magiging marumi sa paningin ng Diyos ang kanilang mga anak ; ngunit ang totoo , ang mga ito ay katanggap-tanggap sa Diyos .
46007015	Kung nais namang humiwalay ng asawang hindi mananampalataya sa kanyang asawang sumasampalataya , hayaan ninyo siyang humiwalay . Sa gayong mga pagkakataon , ang hinihiwalayan ay malaya na sapagkat tinawag kayo ng Diyos upang mamuhay nang mapayapa .
46007016	Anong malay ninyo , mga babae , baka kayo ang maging kasangkapan sa ikaliligtas ng inyong asawa ? At kayong mga lalaki , anong malay ninyo , baka kayo ang maging kasangkapan sa ikaliligtas ng inyong asawa ?
46007017	Mamuhay ang bawat isa ayon sa ipinagkaloob sa kanya ng Panginoon , at magpatuloy sa dati niyang kalagayan noong siya’y tawagin ng Diyos . Ito ang itinuturo ko sa lahat ng iglesya .
46007018	Kung ang isang lalaki ay tuli na nang siya’y tawagin ng Diyos , huwag na niyang alisin ang mga palatandaan ng kanyang pagiging tuli . At kung hindi naman tuli nang siya’y tawagin , huwag na siyang mag-asam na magpatuli pa .
46007019	Hindi mahalaga kung ang isang tao ay tuli o hindi ; subalit ang mahalaga ay ang pagsunod sa mga utos ng Diyos .
46007020	Manatili ang bawat isa sa katutubong kalagayan niya sa buhay nang siya’y tawagin ng Diyos .
46007021	Ikaw ba’y isang alipin nang tawagin ka ng Diyos ? Huwag mong intindihin iyon . Ngunit kung may pagkakataon kang maging isang malaya , samantalahin mo . pagbutihin mo ang paggamit ng iyong kalagayan bilang alipin .
46007022	Ang isang alipin noong tawagin ng Panginoon ay malaya na dahil sa Panginoon . Gayundin naman , ang taong malaya nang siya’y tawagin ni Cristo ay naging alipin ni Cristo .
46007023	Malaking halaga ang ipinantubos sa inyo ng Diyos ; huwag kayong paaalipin sa mga tao .
46007024	Mga kapatid , anuman ang kalagayan ninyo sa buhay nang kayo’y tawagin , manatili kayo sa gayong pakikiisa sa Diyos .
46007025	Tungkol naman sa mga taong walang asawa , wala akong maibibigay na utos mula sa Panginoon . Ngunit magbibigay ako ng aking opinyon bilang isang taong mapagkakatiwalaan sapagkat kinahabagan ako ng Panginoon .
46007026	Dahil sa matinding kahirapan sa kasalukuyan , inaakala kong mabuti pa sa isang tao ang manatili sa kanyang kalagayan .
46007027	Ikaw ba’y isang lalaking may asawa na ? Huwag kang makipaghiwalay . Wala ka pa bang asawa ? Huwag mo nang hangaring magkaasawa .
46007028	Ngunit kung ikaw ay mag-aasawa , hindi ka nagkakasala . Kung ang isang dalaga ay mag-asawa , hindi rin siya nagkakasala . Ngunit ang nag-aasawa ay magdaranas ng mga kahirapan sa buhay na ito , at iyan ang nais kong maiwasan ninyo .
46007029	Mga kapatid , ito ang ibig kong sabihin : malapit na ang wakas ng panahon , kaya’t mula ngayon , ang may asawa ay mamuhay na parang walang asawa ;
46007030	ang mga nananangis , na parang di nananangis ; ang mga nagagalak , na parang di nagagalak ; ang namimili , na parang walang ari-arian ,
46007031	at ang mga may tinatamasa sa sanlibutang ito , na parang wala silang tinatamasa . Sapagkat ang lahat ng bagay sa daigdig na ito’y hindi na magtatagal .
46007032	Nais kong máilayô kayo sa mga alalahanin sa buhay . Ang pinagkakaabalahan ng lalaking walang asawa ay ang mga gawaing ukol sa Panginoon — kung paano niya mabibigyan ng kaluguran ang Panginoon .
46007033	Ngunit ang pinagkakaabalahan ng lalaking may asawa ay ang mga bagay ng sanlibutang ito — kung paano niya mabibigyang kaluguran ang kanyang asawa .
46007034	Dahil dito’y hati ang kanyang malasakit . Gayundin naman , ang pinagkakaabalahan ng isang babaing walang asawa o ng isang dalaga ay ang mga bagay ukol sa Panginoon , sapagkat nais niyang maitalagang lubusan ang sarili para sa paglilingkod sa Panginoon . Subalit ang iniintindi ng babaing may-asawa ay ang mga bagay ng sanlibutang ito — kung paano niya mabibigyang kaluguran ang kanyang asawa .
46007035	Sinasabi ko ito upang matulungan kayo . Hindi ko kayo hinihigpitan ; ang nais ko’y maakay kayo sa maayos na pamumuhay at nang lubusan kayong makapaglingkod sa Panginoon .
46007036	Kung inaakala ng isang lalaki na nagkakaroon siya ng masidhing pagnanasa sa kanyang katipan , at dahil dito’y kailangang pakasal sila , pakasal na sila . Ito ay hindi kasalanan .
46007037	At kung ipinasya niyang huwag pakasalan ang kanyang kasintahan at hindi naman siya napipilitan lamang at siya’y may lubusang pagpipigil sa sarili , mabuti ang ganitong kapasyahan .
46007038	Kaya nga , mabuti ang magpasyang pakasalan ang kanyang kasintahan , ngunit mas mabuti ang hindi mag-asawa .
46007039	Ang babae ay nakatali sa kanyang asawa habang nabubuhay ito . Kapag namatay ang lalaki , ang babae ay malaya nang mag-asawa sa sinumang maibigan niya , ngunit dapat ay sa isa ring nananampalataya sa Panginoon .
46007040	Subalit sa aking palagay , higit siyang magiging maligaya kung mananatili siya sa kanyang kalagayan bilang biyuda . Iyan ang palagay ko , at sa palagay ko nama’y nasa akin din ang Espiritu ng Diyos .
46008001	Tungkol naman sa mga pagkaing inihandog sa mga diyus-diyosan , alam nating “ may kaalaman tayong lahat . ” Ang kaalaman ay nagtutulak sa tao na maging mapagmataas , subalit ang pag-ibig ay nakapagpapatatag .
46008002	Ang nag-aakalang may nalalaman siya ay hindi pa nakakaalam ng dapat niyang malaman .
46008003	Ngunit kilala ng Diyos ang sinumang umiibig sa kanya .
46008004	Kaya nga , tungkol sa pagkaing inihandog sa diyus-diyosan , alam nating ang mga diyus-diyosan ay larawan ng mga bagay na di-totoo , at alam nating iisa lamang ang Diyos .
46008005	Kahit na may tinatawag na “ mga diyos ” sa langit at sa lupa , at ang mga tinatawag na “ mga diyos ” at “ mga panginoon ” ay marami ,
46008006	subalit para sa atin ay iisa lamang ang Diyos , ang Ama na lumikha ng lahat ng bagay , at tayo’y nabubuhay para sa kanya . Iisa ang Panginoon , si Jesu-Cristo , at sa pamamagitan niya’y nilikha ang lahat ng bagay , at sa pamamagitan din niya’y nabubuhay tayo .
46008007	Subalit hindi lahat ay nakakaalam nito . May mga taong nasanay na sa pagsamba sa mga diyus-diyosan noong una , kaya’t hanggang ngayon , kapag kumakain sila ng ganoong pagkain , inaakala pa rin nila na iyon ay handog sa diyus-diyosan . Dahil kulang pa ang kanilang kaalaman , ang akala nila’y nagkasala sila kapag kumain sila niyon .
46008008	Ang pagkain ay walang kinalaman sa katayuan natin sa harap ng Diyos . Walang mawawala sa atin kung hindi tayo kumain ng ganoong pagkain , at wala ring kabutihang maidudulot sa atin kung kumain man tayo niyan .
46008009	Ngunit mag-ingat kayo , baka ang paggamit ninyo ng kalayaang kumain ng anumang pagkain ay maging sanhi ng pagkakasala ng mahihina pa sa pananampalataya .
46008010	Kung ikaw na may sapat na kaalaman ay kumakain sa loob ng templo ng mga diyus-diyosan , at makita ka ng mahina pa sa pananampalataya , hindi kaya siya mabuyong kumain niyon kahit inihandog sa diyus-diyosan ?
46008011	Dahil sa inaakala mong “ kaalaman ” ay napapahamak ang iyong mahinang kapatid na tinubos din ng kamatayan ni Cristo .
46008012	Sa ganoong paraan , nagkakasala kayo kay Cristo dahil itinulak ninyo sa pagkakasala ang inyong kapatid sa paggawa ng mga bagay na labag sa kanyang budhi .
46008013	Kaya nga , kung dahil sa pagkain ng karne ay magkakasala ang aking kapatid , hindi na ako kakain niyon upang hindi siya magkasala .
46009001	Hindi ba ako malaya ? Hindi ba ako apostol ? Hindi ba’t nakita ko si Jesus na ating Panginoon ? Hindi ba kayo ang bunga ng aking paglilingkod sa kanya ?
46009002	Ang iba’y ayaw kilalanin ang aking pagka-apostol , subalit para sa inyo , ako’y isang apostol , at kayo ang katibayang ako’y apostol nga ng Panginoon .
46009003	Ito ang sagot ko sa mga pumupuna sa akin .
46009004	Wala ba kaming karapatang tustusan ng iglesya sa aming pangangailangan ?
46009005	Wala ba kaming karapatang magsama ng asawang Cristiano , tulad ng ginagawa ng ibang mga apostol , at ng mga kapatid ng Panginoon , at gayundin ni Pedro ?
46009006	Kami lamang ba ni Bernabe ang walang karapatang tumigil sa paghahanapbuhay ?
46009007	Ang kawal ba ang gagastos para sa kanyang sariling pangangailangan habang naglilingkod siya ? Sinong tao ang nagtatanim ng ubas at di nakikinabang sa mga bunga nito ? Sinong pastol ang nag-aalaga ng tupa at di nakikinabang sa gatas nito ?
46009008	Ang sinasabi ko ay hindi nababatay sa kaisipan lamang ng tao . Ganoon din ang sinasabi ng Kautusan .
46009009	Sapagkat nasusulat sa Kautusan ni Moises , “ Huwag mong bubusalan ang bibig ng baka habang ito’y gumigiik . ” Mga baka nga kaya ang inaalala ng Diyos ?
46009010	Hindi ba tayo ang tinutukoy niya ? Alang-alang sa atin kaya iyon isinulat , sapagkat ang magsasakang nag-aararo at ang naghihiwalay ng mga butil sa uhay ay gumagawa sa pag-asang may kaparte sila sa aanihin .
46009011	Naghasik kami sa inyo ng pagpapalang espirituwal ; malaking bagay ba naman kung umani kami ng mga materyal na pakinabang mula sa inyo ?
46009012	Kung ang iba’y may ganitong karapatan , lalo na kami ! Ngunit hindi namin ginamit ang karapatang ito . Tiniis namin ang lahat upang hindi kami maging hadlang sa Magandang Balita tungkol kay Cristo .
46009013	Hindi ba ninyo alam na ang mga naglilingkod sa Templo ay tumatanggap ng pagkain mula sa Templo , at ang mga naglilingkod sa dambana ay may bahagi sa mga handog na nasa dambana ?
46009014	Sa ganyan ding paraan , ipinag-uutos ng Panginoon na ang mga nangangaral ng Magandang Balita ay dapat matustusan ang ikabubuhay sa pamamagitan ng Magandang Balita .
46009015	Ngunit hindi ko ginamit ang alinman sa mga karapatang ito , at hindi ko kayo sinusulatan ngayon upang hingan ng tulong . Mas iibigin ko pang mamatay kaysa mawala sa akin ang bagay na maipagmamalaki ko !
46009016	Hindi ngayo’t nangangaral ako ng Magandang Balita ay maaari na akong magmalaki . Sapagkat iyan ay tungkuling iniatang sa akin , sumpain ako kung hindi ko ipangaral ang Magandang Balita !
46009017	Kung ginagawa ko ito nang kusang-loob , ako’y may maaasahang kabayaran , ngunit ginagawa ko ito bilang pagtupad sa tungkuling ipinagkatiwala sa akin ng Diyos .
46009018	Ano ngayon ang aking kabayaran ? Ang maipangaral ko nang walang-bayad ang Magandang Balita , at ang hindi ko pag-angkin ng karapatang nauukol sa akin bilang tagapangaral .
46009019	Malaya ako at di alipin ninuman ; ngunit nagpaalipin ako sa lahat upang makahikayat ako ng mas marami sa Panginoon .
46009020	Sa piling ng mga Judio , ako’y namumuhay tulad ng isang Judio upang mahikayat ko sila . Kahit na hindi ako saklaw ng Kautusan , nagpailalim ako rito alang-alang sa mga nasa ilalim ng Kautusan , upang mailapit ko sila sa Diyos .
46009021	Sa piling naman ng mga Hentil , na hindi saklaw ng Kautusan ni Moises , ako’y naging parang Hentil upang sila’y mahikayat ko rin . Subalit hindi ito nangangahulugang hindi ko sinusunod ang mga utos ng Diyos , sapagkat ako’y nasa ilalim ng kautusan ni Cristo .
46009022	Sa piling ng mahihina sa pananampalataya , ako’y naging parang mahina rin upang mahikayat ko sila . Ako’y nakibagay sa lahat ng tao upang sa lahat ng paraan ay makapagligtas ako ng kahit ilan man lamang .
46009023	Ginagawa ko ang lahat ng ito alang-alang sa Magandang Balita , upang makabahagi ako sa mga pagpapala nito .
46009024	Alam ninyong ang mga kalahok sa paligsahan ay tumatakbong lahat , ngunit iisa lamang ang nagkakamit ng gantimpala ! Kaya’t pagbutihin ninyo ang pagtakbo upang kamtan ninyo ang gantimpala .
46009025	Lahat ng manlalarong nagsasanay ay may disiplina sa lahat ng bagay upang magkamit ng isang gantimpalang panandalian lamang . Ngunit ang gantimpalang hinahangad natin ay panghabang panahon .
46009026	Hindi ako tumatakbo nang walang patutunguhan at hindi ako sumusuntok sa hangin .
46009027	Subalit sinasanay ko at sinusupil ang aking katawan , upang sa gayo’y hindi ako maalis sa paligsahan pagkatapos kong mangaral sa iba .
46010001	Mga kapatid , nais kong malaman ninyo ang nangyari sa ating mga ninuno noong panahon ni Moises . Silang lahat ay naliliman ng ulap sa kanilang paglalakbay at sa pagtawid sa Dagat na Pula .
46010002	Sa gayon , nabautismuhan silang lahat binautismuhan nila ang kanilang mga sarili . sa ulap at sa dagat bilang mga tagasunod ni Moises .
46010003	Kumain silang lahat ng iisang pagkaing espirituwal ,
46010004	at uminom din ng iisang inuming espirituwal , sapagkat uminom sila sa batong espirituwal na sumusubaybay sa kanila , at ang batong iyon ay si Cristo .
46010005	Gayunman , hindi kinalugdan ng Diyos ang marami sa kanila , kaya’t sila’y isa-isang namatay sa ilang .
46010006	Ang lahat ng mga nangyaring iyon ay babala sa atin upang huwag tayong maghangad ng masasamang bagay , gaya ng ginawa nila .
46010007	Huwag kayong sasamba sa mga diyus-diyosan , gaya ng ilan sa kanila . Ayon sa nasusulat , “ Umupo ang mga tao upang kumain at uminom , at tumayo upang sumayaw . ”
46010008	Huwag tayong makikiapid , gaya ng ginawa ng ilan sa kanila , kaya’t dalawampu’t tatlong libong tao ang namatay sa loob lamang ng isang araw .
46010009	Huwag nating susubukin si Cristo , ang Panginoon . gaya ng ginawa ng ilan sa kanila ; dahil sa ginawa nila , pinuksa sila ng mga ahas .
46010010	Huwag din tayong magreklamo , tulad ng ilan sa kanila , kaya’t nilipol naman sila ng anghel na namumuksa .
46010011	Nangyari iyon sa kanila bilang babala sa iba , at isinulat upang tayo namang nabubuhay ngayong mga huling araw ay maturuan .
46010012	Kaya’t mag-ingat ang sinumang nag-aakalang siya’y nakatayo , at baka siya matisod .
46010013	Wala pang pagsubok na dumating sa inyo na hindi nararanasan ng lahat ng tao . Tapat ang Diyos , at hindi niya ipapahintulot na kayo’y subukin nang higit sa inyong makakaya . Sa halip , pagdating ng pagsubok , bibigyan niya kayo ng lakas upang mapagtagumpayan iyon .
46010014	Kaya nga , mga minamahal , huwag kayong sasamba sa mga diyus-diyosan .
46010015	Ganito ang sinasabi ko sa inyo sapagkat alam kong kayo’y matatalino ; kayo na ang magdesisyon .
46010016	Hindi ba’t ang pag-inom natin sa kopa ng pagpapala na ating ipinagpapasalamat ay pakikibahagi sa dugo ni Cristo ? At ang pagkain natin ng tinapay na ating pinipira-piraso ay pakikibahagi naman sa kanyang katawan ?
46010017	Kaya nga , dahil iisa lamang ang tinapay , tayo’y iisang katawan kahit na tayo’y marami , sapagkat nagsasalu-salo tayo sa iisang tinapay .
46010018	Tingnan ninyo ang bansang Israel . Hindi ba’t ang mga kumakain ng mga handog ay nakikibahagi sa ginagawa sa dambana ?
46010019	Anong ibig kong sabihin ? Sinasabi ko bang ang diyus-diyosan , o ang pagkaing inihandog sa mga diyus-diyosan ay may kabuluhan ?
46010020	Hindi ! Ang ibig kong sabihin , ang mga pagano ay nag-aalay ng kanilang handog sa mga demonyo , at hindi sa Diyos . Kaya’t ayaw kong maging kaisa kayo ng mga demonyo .
46010021	Hindi kayo makakainom ng sabay sa kopa ng Panginoon at sa kopa ng mga demonyo . Hindi rin kayo maaaring makisalo ng sabay sa hapag ng Panginoon at sa hapag ng mga demonyo .
46010022	Nais ba nating manibugho ang Panginoon ? Akala ba ninyo’y mas makapangyarihan tayo kaysa sa kanya ?
46010023	Mayroon namang magsasabi , “ Malaya akong gumawa ng anuman , ” ngunit hindi lahat ng ito ay nakakabuti . “ Malaya akong gumawa ng anuman , ” ngunit hindi rin lahat ng ito’y nakakatulong .
46010024	Huwag ang sariling kapakanan ang unahin ninyo , kundi ang sa iba .
46010025	Kumain kayo ng anumang nabibili sa tindahan ng karne at huwag nang magtanong pa upang hindi mabagabag ang inyong budhi .
46010026	Sapagkat sinasabi ng kasulatan , “ Ang buong daigdig at lahat ng naroroon , ang Panginoon ang may-ari niyon ! ”
46010027	Kung anyayahan kayo ng isang di sumasampalataya at nais ninyong dumalo , kainin ninyo ang anumang ihain sa inyo at huwag na kayong magtanong pa kung iyon ay ikagugulo ng inyong budhi .
46010028	Ngunit kung may magsabi sa inyo , “ Ito’y inialay sa mga diyus-diyosan , ” huwag ninyong kainin iyon alang-alang sa nagsabi sa inyo , upang di mabagabag ang budhi .
46010029	Ang aking tinutukoy ay ang budhi ng inyong kapwa , at hindi ang budhi ninyo . Ikakatuwiran naman ng iba , “ Bakit hahadlangan ng budhi ng iba ang aking kalayaan ? ”
46010030	Bakit ako susumbatan dahil sa pagkain ko ng mga bagay na ipinagpasalamat ko naman sa Diyos ? ”
46010031	Kaya nga , kung kayo’y kumakain o umiinom , o anuman ang ginagawa ninyo , gawin ninyo ang lahat sa ikararangal ng Diyos .
46010032	Huwag kayong maging sanhi ng pagkakasala ninuman , ng mga Judio , ng mga Hentil , o ng mga kaanib sa iglesya ng Diyos ,
46010033	sa halip , tularan ninyo ang ginagawa ko . Sinisikap kong mabigyang kasiyahan ang lahat ng tao sa bawat ginagawa ko . Hindi ko inuuna ang sarili kong kapakanan kundi ang kapakanan ng marami , upang maligtas sila .
46011001	Tularan ninyo ako , gaya ng pagtulad ko kay Cristo .
46011002	Ipinagmamalaki ko kayo dahil naaalala ninyo ako at sinusunod ninyo ang mga itinuro ko sa inyo .
46011003	Ngunit nais kong maunawaan ninyo na si Cristo ang nakakasakop sa bawat lalaki , ang lalaki ang nakakasakop sa kanyang asawa , ang lalaki ang nakakasakop sa babae . at ang Diyos naman ang nakakasakop kay Cristo .
46011004	Ang lalaking nananalangin o nagpapahayag ng mensaheng mula sa Diyos nang may takip ang ulo ay nagdudulot ng kahihiyan sa nakakasakop sa kanya .
46011005	Ang babae namang nananalangin o nagpapahayag ng mensaheng mula sa Diyos nang walang belo ay nagdudulot ng kahihiyan sa nakakasakop sa kanya , para na rin siyang babaing ahít ang ulo .
46011006	Kung ayaw magbelo ang isang babae , magpaahit na siya ng buhok . Yamang kahiya-hiya sa babae ang magpaahit o magpagupit ng buhok , dapat siyang magbelo .
46011007	Hindi dapat magbelo ang lalaki dahil siya’y larawan at karangalan ng Diyos . Ngunit ang babae ay karangalan ng lalaki ,
46011008	sapagkat hindi mula sa babae ang lalaki , kundi ang babae ay nagmula sa lalaki .
46011009	At hindi rin nilalang ang lalaki para sa babae , kundi ang babae ay nilalang para sa lalaki .
46011010	Alang-alang sa mga anghel , dapat magbelo ang babae bilang tanda na siya’y nasasakop ng kanyang asawa .
46011011	Gayunman , sa paningin ng Panginoon ay kailangan ng babae ang lalaki at kailangan din naman ng lalaki ang babae .
46011012	Kung nagmula man sa lalaki ang babae , ang lalaki nama’y isinisilang ng babae , at mula sa Diyos ang lahat .
46011013	Kayo na ang humatol , angkop ba sa isang babae ang makitang nananalangin nang walang takip sa ulo ?
46011014	Hindi ba’t kalikasan na rin ang nagtuturo sa inyo na kahiya-hiya sa isang lalaki ang magpahaba ng buhok ,
46011015	ngunit karangalan naman ito ng babae ? Sapagkat ibinigay sa kanya ang buhok bilang pantakip sa kanyang ulo .
46011016	Ngunit kung may gusto pang makipagtalo tungkol dito , wala akong masasabi kundi ito : sa pagsamba , wala kaming ganoong kaugalian , gayundin ang mga iglesya ng Diyos .
46011017	Tungkol sa mga babanggitin ko ngayon , hindi ko kayo maaaring ipagmalaki dahil ang inyong pagtitipon ay hindi nakakabuti , subalit nakakasama .
46011018	Una sa lahat , nabalitaan ko na kayo’y nagpapangkat-pangkat sa inyong pagtitipon , at ako’y naniniwalang may katotohanan iyan .
46011019	Kailangan ngang magkabukud-bukod kayo upang makilala kung sinu-sino sa inyo ang mga tapat .
46011020	Kaya’t sa inyong pagtitipon , hindi Banal na Hapunan ng Panginoon ang kinakain ninyo .
46011021	Sapagkat ang bawat isa sa inyo’y nagmamadali sa pagkain ng kanyang baong pagkain , kaya’t nagugutom ang iba at ang iba nama’y nalalasing .
46011022	Wala ba kayong sariling bahay upang doon kumain at uminom ? O hinahamak ninyo ang iglesya ng Diyos at hinihiya ang mahihirap ? Ano ang gagawin ko ngayon ? Ipagmamalaki ko ba kayo dahil sa bagay na iyon ? Hinding-hindi ko gagawin iyon !
46011023	Ito ang katuruang tinanggap ko sa Panginoon at ibinigay ko naman sa inyo : noong gabing siya’y ipagkanulo , ang Panginoong Jesus ay dumampot ng tinapay ,
46011024	nagpasalamat at pinagpira-piraso iyon , at sinabi , “ Ito ang aking katawan na inihahandog para sa inyo . Gawin ninyo ito bilang pag-aalaala sa akin . ”
46011025	Matapos maghapunan , dumampot din siya ng kopa at sinabi , “ Ang kopang ito ay ang bagong tipan ng Diyos na pinagtibay ng aking dugo . Tuwing iinumin ninyo ito , gawin ninyo bilang pag-aalaala sa akin . ”
46011026	Sapagkat tuwing kakain kayo ng tinapay na ito at iinom sa kopang ito , ipinapahayag ninyo ang kamatayan ng Panginoon hanggang sa kanyang muling pagparito .
46011027	Ang sinumang kumakain ng tinapay at umiinom sa kopa ng Panginoon sa paraang di nararapat ay nagkakasala sa katawan at dugo ng Panginoon .
46011028	Kaya’t dapat siyasatin ng tao ang kanyang sarili bago siya kumain ng tinapay at uminom sa kopa .
46011029	Sapagkat ang sinumang kumakain at umiinom nang hindi kinikilala ang kahalagahan ng katawan ng Panginoon ay kumakain at umiinom ng kahatulan laban sa kanyang sarili .
46011030	Iyan ang dahilan kung bakit mahihina at masasaktin ang marami sa inyo , at may ilan ngang namatay na .
46011031	Kung sisiyasatin natin ang ating sarili , hindi tayo hahatulan ng Panginoon .
46011032	Ngunit hinahatulan tayo ng Panginoon dahil itinutuwid niya tayo , upang hindi tayo maparusahang kasama ng sanlibutan .
46011033	Kaya nga , mga kapatid , kapag nagkakatipon kayo upang kumain , maghintayan kayo .
46011034	Kung may nagugutom , kumain na muna siya sa bahay upang hindi humantong sa hatol na kaparusahan ang inyong pagtitipon . Tungkol naman sa ibang mga bagay , saka ko na aayusin pagdating ko riyan .
46012001	Mga kapatid , ngayon , tungkol naman sa mga kaloob ng Espiritu Santo , nais kong magkaroon kayo ng wastong kaalaman .
46012002	Alam ninyo na noong hindi pa kayo sumasampalataya , kayo’y napapaniwala sa kung anu-anong mga diyus-diyosan na di naman nakapagsasalita .
46012003	Kaya’t nais kong malaman ninyo na walang taong pinapatnubayan ng Espiritu ng Diyos ang magsasabing , “ Sumpain si Jesus ! ” At hindi rin masasabi ninuman , “ Si Jesus ay Panginoon , ” kung siya’y hindi pinapatnubayan ng Espiritu Santo .
46012004	Iba’t iba ang mga espirituwal na kaloob , ngunit iisa lamang ang Espiritung nagkakaloob ng mga ito .
46012005	Iba’t iba ang paraan ng paglilingkod , ngunit iisa lamang ang Panginoong pinaglilingkuran .
46012006	Iba’t iba ang mga gawaing iniatas , ngunit iisa lamang ang Diyos na kumikilos sa mga taong gumagawa ng mga iyon .
46012007	Para sa ikabubuti ng lahat , ang bawat isa’y binigyan ng kaloob na nagpapakitang nasa kanya ang Espiritu .
46012008	Ang ilan sa atin ay napagkalooban ng kakayahang magsalita ng mensahe ng karunungan . Ang iba naman ay pinagkalooban ng katalinuhan . Subalit iisang Espiritu ang nagkakaloob nito .
46012009	Ang Espiritu ring iyon ang nagkakaloob sa iba ng pananampalataya sa Diyos , at sa iba’y ang kapangyarihang magpagaling sa mga maysakit .
46012010	May pinagkalooban ng kapangyarihang gumawa ng mga himala ; may pinagkalooban din ng kakayahang magpahayag ng mensaheng mula sa Diyos , at may pinagkalooban naman ng kakayahang malaman kung aling kaloob ang mula sa Espiritu at kung alin ang hindi . May pinagkalooban ng kakayahang magsalita sa iba’t ibang mga wika , at sa iba naman ay ang magpaliwanag ng mga wikang iyon .
46012011	Ngunit isang Espiritu lamang ang gumagawa ng lahat ng ito at namamahagi ng iba’t ibang kaloob sa bawat isa , ayon sa kanyang ipinasya .
46012012	Si Cristo’y tulad ng isang katawan na may maraming bahagi . Kahit na binubuo ng iba’t ibang bahagi , ito ay nananatiling iisang katawan .
46012013	Maging Judio o Hentil , alipin man o malaya , tayong lahat ay binautismuhan sa iisang Espiritu upang maging isang katawan . Tayong lahat ay pinainom sa iisang Espiritu .
46012014	Ang katawan ay binubuo ng maraming bahagi at hindi ng iisang bahagi lamang .
46012015	Kung sasabihin ng paa , “ Hindi ako kamay kaya’t hindi ako bahagi ng katawan , ” hindi na nga ba ito bahagi ng katawan ?
46012016	Kung sasabihin ng tainga , “ Hindi ako mata , kaya’t hindi ako bahagi ng katawan , ” hindi na nga ba ito bahagi ng katawan ?
46012017	Kung puro mata lamang ang buong katawan , paano ito makakarinig ? Kung puro tainga lamang ang buong katawan , paano ito makakaamoy ?
46012018	Subalit inilagay ng Diyos ang bawat bahagi ng katawan ayon sa kanyang kalooban .
46012019	Kung ang lahat ng bahagi ay pare-pareho , hindi iyan maituturing na katawan .
46012020	Ngunit ang totoo’y marami ang mga bahagi , ngunit iisa lamang ang katawan .
46012021	Hindi rin naman masasabi ng mata sa kamay , “ Hindi kita kailangan , ” ni ng ulo , sa mga paa , “ Hindi ko kayo kailangan . ”
46012022	Sa katunayan , ang mga bahaging parang mahihina ang siya pa ngang kailangang kailangan .
46012023	Ang mga bahagi ng katawan na inaakala nating hindi gaanong kapuri-puri ay pinag-uukulan ng higit na pagpapahalaga . Ang mga bahaging hindi likas na maganda ang siya nating higit na pahalagahan .
46012024	Hindi na ito kailangang gawin sa mga bahaging sadyang maganda . Nang isaayos ng Diyos ang ating katawan , binigyan niya ng higit na karangalan ang mga bahaging di gaanong marangal ,
46012025	upang hindi magkaroon ng pagkakabaha-bahagi , at sa halip ay magmalasakit sa isa’t isa .
46012026	Kung nasasaktan ang isang bahagi , nasasaktan ang lahat ; kung pinaparangalan ang isang bahagi , nagagalak ang lahat .
46012027	Kayo ngang lahat ang iisang katawan ni Cristo , at bawat isa sa inyo ay bahagi nito .
46012028	Naglagay ang Diyos sa iglesya , una , ng mga apostol ; ikalawa , ng mga propeta ; at ikatlo , ng mga guro . Naglagay rin siya ng mga gumagawa ng mga himala , mga nagpapagaling ng mga maysakit , mga tagatulong , mga tagapangasiwa , at mga nagsasalita sa iba’t ibang mga wika .
46012029	Hindi lahat ay apostol , propeta o guro ; hindi lahat ay binigyan ng kakayahang gumawa ng mga himala ,
46012030	magpagaling ng mga maysakit , magsalita sa iba’t ibang mga wika o magpaliwanag ng mga wikang ito .
46012031	Kaya’t buong sikap ninyong hangarin ang mga kaloob na mas dakila . At ngayo’y ituturo ko sa inyo ang walang katulad sa lahat .
46013001	Makapagsalita man ako sa mga wika ng mga tao at ng mga anghel , kung wala naman akong pag-ibig , para lamang akong kampanang umaalingawngaw o pompiyang na kumakalampag .
46013002	Kung ako man ay may kakayahang magpahayag ng salita ng Diyos at umunawa sa lahat ng hiwaga , kung mayroon man ako ng lahat ng kaalaman at ng malaking pananampalataya na anupa’t nakakapagpalipat ako ng mga bundok , ngunit kung wala naman akong pag-ibig , wala akong kabuluhan .
46013003	At kung ipamigay ko man ang lahat ng aking mga ari-arian at ialay ang aking katawan upang sunugin , upang ako’y makapagyabang . ngunit wala naman akong pag-ibig , wala rin akong mapapala !
46013004	Ang pag-ibig ay matiyaga at magandang-loob , hindi maiinggitin , hindi mayabang ni mapagmataas man ,
46013005	hindi magaspang ang pag-uugali , hindi makasarili , hindi magagalitin , o mapagtanim sa kapwa .
46013006	Hindi niya ikinatutuwa ang gawaing masama , ngunit ikinagagalak ang katotohanan .
46013007	Ang pag-ibig ay mapagpatawad , mapagtiwala , puno ng pag-asa , at mapagtiis hanggang wakas .
46013008	Matatapos ang kakayahang magpahayag ng salita ng Diyos , titigil rin ang kakayahang magsalita sa iba’t ibang mga wika , mawawala ang kaalaman , ngunit ang pag-ibig ay walang hanggan .
46013009	Hindi pa lubos ang ating kaalaman at ang kakayahan nating magpahayag ng mensaheng mula sa Diyos ,
46013010	ngunit pagdating ng ganap , mawawala na ang di-ganap .
46013011	Noong ako’y bata pa , ako’y nagsasalita , nag-iisip at nangangatuwirang tulad ng bata . Ngayong ako’y mayroon nang sapat na gulang , iniwanan ko na ang mga asal ng bata .
46013012	Sa kasalukuyan , tila malabong larawan ang nakikita natin sa salamin , ngunit darating ang araw na harapan nating makikilala ang Diyos . Bahagya lamang ang nalalaman ko ngayon , ngunit darating ang araw na malulubos ang kaalamang ito , tulad ng lubos na pagkakilala niya sa akin .
46013013	Kaya’t ang tatlong ito’y nananatili : ang pananampalataya , pag-asa , at pag-ibig , ngunit ang pinakadakila sa mga ito ay ang pag-ibig .
46014001	Pakamithiin ninyo ang pag-ibig ! Hangarin ninyo ang mga kaloob na espirituwal , lalung-lalo na ang makapagpahayag ng mensaheng mula sa Diyos .
46014002	Ang nagsasalita sa iba’t ibang wika ay sa Diyos nakikipag-usap at hindi sa tao , sapagkat walang nakakaunawa sa kanya , ngunit nagsasalita siya ng mga hiwaga sa tulong ng Espiritu Santo .
46014003	Sa kabilang dako , ang nagpapahayag naman ng mensaheng mula sa Diyos ay nagsasalita sa mga tao upang patibayin ang kanilang pananampalataya , palakasin ang kanilang loob , at sila’y aliwin .
46014004	Ang sariling pamumuhay espirituwal ang pinapaunlad ng nagsasalita ng iba’t ibang wika , ngunit ang iglesya ang pinapaunlad ng nagpapahayag ng mensaheng mula sa Diyos .
46014005	Nais ko sanang kayong lahat ay makapagsalita ng iba’t ibang wika , ngunit higit na gusto kong kayo’y makapagpahayag ng mensaheng mula sa Diyos . Higit na mahalaga ang nagpapahayag ng mensaheng mula sa Diyos kaysa nagsasalita sa iba’t ibang mga wika , maliban na lamang kung may magpapaliwanag ng kanyang sinasabi upang makatulong sa pag-unlad ng iglesya .
46014006	Kaya , mga kapatid , kung pumunta man ako riyan at magsalita sa inyo sa iba’t ibang mga wika , ano ang mapapakinabang ninyo sa akin ? Wala ! Makikinabang lamang kayo kung tinuturuan ko kayo ng mga pahayag ng Diyos , ng nalalaman ko tungkol sa kanya , ng mga mensaheng mula sa Diyos , at ng mga aral .
46014007	Maging sa mga instrumentong walang buhay tulad ng plauta at alpa , paanong malalaman ninuman kung ano ang tinutugtog kung hindi malinaw ang tunog ng mga nota ?
46014008	At kung hindi malinaw ang tunog ng trumpeta , sino ang maghahanda sa pakikipaglaban ?
46014009	Gayundin naman , paanong malalaman ninuman ang nais ninyong sabihin kung magsasalita kayo sa pamamagitan ng wikang hindi naman nila nauunawaan ? Para kayong nakikipag-usap sa hangin .
46014010	Maraming iba’t ibang wika sa daigdig , at bawat isa ay may kahulugan ,
46014011	ngunit kung hindi ako marunong ng wikang ginagamit ng aking kausap , hindi kami magkakaintindihan .
46014012	Dahil nananabik kayo sa mga kaloob ng Espiritu , sikapin ninyong sumagana kayo sa mga kaloob na makakapagpaunlad sa iglesya .
46014013	Dahil dito , kailangang manalangin ang nagsasalita ng iba’t ibang mga wika na bigyan din siya ng kaloob na makapagpaliwanag nito .
46014014	Kung nananalangin ako sa wikang iyan , nananalangin nga ang aking espiritu ngunit walang pakinabang ang aking pag-iisip .
46014015	Ano ang dapat kong gawin ? Mananalangin ako sa pamamagitan ng aking espiritu , ngunit gagamitin ko rin ang aking pag-iisip sa aking pananalangin . Ako’y aawit sa pamamagitan ng espiritu , ngunit gagamitin ko rin ang aking pag-iisip sa aking pag-awit .
46014016	Kung nagpapasalamat ka sa Diyos sa pamamagitan ng espiritu lamang , paanong makakapagsabi ng “ Amen ” ang isang taong naroroon kung hindi niya nauunawaan ang iyong sinasabi ?
46014017	Mabuti ang iyong pagpapasalamat , ngunit hindi nakakatulong sa pag-unlad ng buhay espirituwal ng iba .
46014018	Nagpapasalamat ako sa Diyos sapagkat ako’y nakapagsasalita sa iba’t ibang mga wika , higit kaysa sa inyong lahat .
46014019	Ngunit sa pagtitipon ng iglesya , mas gusto ko pang magsalita ng limang katagang mauunawaan at makakapagturo sa iba , kaysa libu-libong salitang wala namang nakakaunawa .
46014020	Mga kapatid , huwag kayong maging isip-bata . Maging tulad kayo ng mga batang walang malay kung tungkol sa kasamaan , ngunit sa inyong pang-unawa , maging tulad kayo ng matatanda .
46014021	Ganito ang nakasulat sa Kautusan : “ Sinabi ng Panginoon , ‘ Magsasalita ako sa bayang ito , sa pamamagitan ng mga taong may ibang wika , sa pamamagitan ng labi ng mga banyaga , ngunit hindi pa rin nila ako papakinggan . ' "
46014022	Kung gayon , ang kaloob na makapagsalita sa iba’t ibang mga wika ay isang palatandaan para sa mga di sumasampalataya , hindi para sa mga mananampalataya . Ngunit ang kaloob na makapagpahayag ng mensaheng mula sa Diyos ay palatandaan para sa mga mananampalataya at hindi sa mga di sumasampalataya .
46014023	Kaya’t kung sa pagtitipon ng iglesya ay nagsasalita ng iba’t ibang mga wika ang lahat , at may dumating na mga taong di nakakaunawa o di sumasampalataya , hindi kaya nila sasabihing sira ang ulo ninyo ?
46014024	Ngunit kung ang lahat ay nagpapahayag ng mensaheng mula sa Diyos , at dumating doon ang isang di nakakaunawa , o di sumasampalataya , makikilala niyang siya’y makasalanan , madarama ang kanyang tunay na kalagayan ,
46014025	at malalaman niya ang mga lihim ng kanyang puso . Kaya’t luluhod siya , sasamba sa Diyos , at sasabihing , “ Talagang ang Diyos ay nasa inyo . ”
46014026	Ano ngayon ang kahulugan ng lahat ng iyon , mga kapatid ? Kung sa inyong pagtitipon ay may umaawit , may nagtuturo , may naghahayag ng kalooban ng Diyos , may nagsasalita sa iba’t ibang mga wika , at mayroon namang nagpapaliwanag noon , gawin ninyo ang lahat ng iyan sa ikauunlad ng iglesya .
46014027	Kung may magsasalita sa iba’t ibang mga wika , sapat na ang dalawa o tatlo , salit-salitan sila , at kailangang may magpapaliwanag ng kanilang sinasabi .
46014028	Ngunit kung walang magpapaliwanag , manahimik na lamang ang bawat isa at makipag-usap nang sarilinan sa Diyos .
46014029	Hayaang magsalita ang dalawa o tatlong tao na tumanggap ng kaloob na makapagpahayag ng mensaheng mula sa Diyos , at timbangin naman ng iba ang mga sinasabi nila .
46014030	At kung ang isa sa mga nakaupo roon ay tumanggap ng pahayag mula sa Diyos , tumigil muna ang nagsasalita .
46014031	Sapagkat kayong lahat ay maaaring isa-isang magpahayag ng mensaheng mula sa Diyos upang matuto ang lahat at mapalakas ang loob nila .
46014032	Ang kaloob na pagpapahayag ng mensaheng mula sa Diyos ay dapat napipigil ng tumanggap ng kaloob na iyon ,
46014033	sapagkat ang Diyos ay di nalulugod sa kaguluhan dahil siya ang Diyos ng kaayusan at kapayapaan . Gaya ng dapat mangyari sa lahat ng iglesya ng mga hinirang ng Diyos ,
46014034	ang mga babae ay kailangang manahimik sa mga pagtitipon sa iglesya . Sapagkat hindi ipinapahintulot sa kanila sa ganoong mga pagtitipon ang magsalita ; kailangang sila’y pasakop , gaya ng sinasabi ng Kautusan .
46014035	Kung mayroon silang nais malaman , magtanong sila sa kanilang asawa pagdating nila sa bahay ; sapagkat kahiya-hiyang magsalita ang isang babae sa loob ng iglesya .
46014036	Inaakala kaya ninyong sa inyo nagmula ang salita ng Diyos , o kayo lamang ang tumanggap nito ?
46014037	Kung inaakala ninuman na siya’y tumanggap ng pahayag mula sa Diyos , o anumang kaloob ng Espiritu , dapat niyang kilalanin na ang isinusulat ko sa inyo ay utos ng Panginoon .
46014038	Ang ayaw kumilala nito ay huwag din ninyong kilalanin .
46014039	Kaya , mga kapatid ko , hangarin ninyo na makapagpahayag ng mensaheng mula sa Diyos , ngunit huwag naman ninyong ipagbawal ang pagsasalita sa iba’t ibang mga wika .
46014040	Kaya lang , gawin ninyo ang lahat ng bagay sa wasto at maayos na paraan .
46015001	Mga kapatid , ngayo’y ipinapaalala ko sa inyo ang Magandang Balitang ipinangaral ko sa inyo . Iyan ang Magandang Balitang inyong tinanggap at naging saligan ng inyong pananampalataya .
46015002	Naligtas kayo sa pamamagitan nito , kung matatag ninyong pinanghahawakan ang salitang ipinangaral ko sa inyo ; dahil kung hindi , walang kabuluhan ang inyong pananampalataya .
46015003	Sapagkat ibinigay ko sa inyo itong pinakamahalagang katuruan na tinanggap ko rin : si Cristo’y namatay dahil sa ating mga kasalanan , bilang katuparan sa sinasabi sa Kasulatan ;
46015004	inilibing siya at muling nabuhay sa ikatlong araw , ayon din sa Kasulatan ;
46015005	at siya’y nagpakita kay Pedro , at saka sa Labindalawa .
46015006	Pagkatapos , nagpakita siya sa mahigit na limandaang kapatid na nagkakatipon . Marami sa kanila’y buháy pa hanggang ngayon , subalit patay na ang ilan .
46015007	At nakita rin siya ni Santiago , at ng lahat ng mga apostol .
46015008	Sa kahuli-huliha’y nagpakita rin siya sa akin , kahit na ako’y tulad ng isang batang ipinanganak nang di-kapanahunan .
46015009	Sapagkat ako ang pinakahamak sa mga apostol ; ni hindi nga ako karapat-dapat tawaging isang apostol , sapagkat inusig ko ang iglesya ng Diyos .
46015010	Ngunit dahil sa kagandahang-loob niya , ako’y naging isang apostol , at hindi naman nawalan ng kabuluhan ang kaloob niyang ito sa akin . Katunayan , nagpagal ako nang higit kaysa sinuman sa kanila , subalit hindi ito dahil sa sarili kong kakayahan kundi dahil sa kagandahang-loob ng Diyos na nasa akin .
46015011	Kaya’t maging ako o sila , ito ang ipinapangaral namin , at ito ang pinaniwalaan ninyo .
46015012	Ngayon , kung ipinapangaral naming si Cristo’y muling nabuhay , bakit sinasabi ng ilan sa inyo na hindi bubuhaying muli ang mga patay ?
46015013	Kung totoo iyan , lilitaw na hindi muling binuhay si Cristo .
46015014	At kung si Cristo’y hindi muling binuhay , walang kabuluhan ang aming pangangaral at walang katuturan ang inyong pananampalataya .
46015015	Kung ganoon , lilitaw na kami’y mga sinungaling na saksi ng Diyos dahil pinatotohanan namin na muling binuhay ng Diyos si Cristo ngunit hindi naman pala , kung talagang walang muling pagkabuhay ng mga patay .
46015016	Kung hindi muling binuhay ang mga patay , hindi rin muling binuhay si Cristo .
46015017	At kung hindi muling binuhay si Cristo , kayo’y hindi pa nalilinis sa inyong mga kasalanan at walang katuturan ang inyong pananampalataya .
46015018	Hindi lamang iyan , lilitaw pa na ang lahat ng namatay na sumasampalataya kay Cristo ay napahamak .
46015019	Kung ang pag-asa natin kay Cristo ay para lamang sa buhay na ito , Kung ang mayroon tayo sa buhay na ito ay pag-asa lamang kay Cristo . tayo na ang pinakakawawa sa lahat ng tao .
46015020	Ngunit ngayong si Cristo’y muling binuhay , ito’y katibayan na muling bubuhayin ang mga patay .
46015021	Kung paanong dumating ang kamatayan sa pamamagitan ng isang tao , gayundin naman , dumating ang muling pagkabuhay sa pamamagitan din ng isang tao .
46015022	Sapagkat kung paanong mamamatay ang lahat dahil sa kanilang kaugnayan kay Adan , gayundin naman , mabubuhay ang lahat dahil sa kanilang kaugnayan kay Cristo .
46015023	Ngunit ang bawat isa’y may kanya-kanyang takdang panahon . Si Cristo ang pinakauna sa lahat ; pagkatapos , ang mga kay Cristo sa panahon ng pagparito niya .
46015024	At darating ang wakas , kapag naibigay na ni Cristo ang kaharian sa Diyos Ama , pagkatapos niyang malupig ang lahat ng paghahari , pamahalaan at kapangyarihan .
46015025	Sapagkat si Cristo’y dapat maghari hanggang sa malupig niya at lubusang mapasuko ang kanyang mga kaaway .
46015026	Ang kahuli-hulihang kaaway na kanyang lulupigin ay ang kamatayan .
46015027	Ganito ang sinasabi ng kasulatan , “ Ang lahat ng bagay ay lubusang ipinailalim ng Diyos sa kanyang kapangyarihan . ” Ngunit sa salitang “ lahat ng bagay , ” maliwanag na hindi kasama rito ang Diyos na siyang naglagay ng lahat ng bagay sa ilalim ng kapangyarihan ni Cristo .
46015028	At kapag ang lahat ay nasa ilalim na ng kapangyarihan ni Cristo , ang Anak naman ang papailalim sa kapangyarihan ng Diyos na naglagay ng lahat ng bagay sa ilalim ng kapangyarihan niya . Sa gayon , lubusang maghahari ang Diyos sa lahat .
46015029	Kung hindi gayon , ano ang halaga ng pagpapabautismo ng mga tao para sa mga patay ? Kung talagang hindi bubuhaying muli ang mga patay , bakit pa nagpapabautismo ang mga tao alang-alang sa kanila ?
46015030	At bakit pa kami nalalagay sa panganib sa lahat ng oras ?
46015031	Walang araw na di ako nabibingit sa kamatayan , mga kapatid ! Sinasabi ko ito sapagkat ikinararangal ko kayo alang-alang kay Cristo Jesus na ating Panginoon !
46015032	Kung ang pakikipaglaban ko sa mababangis na kaaway sa Efeso ay para sa tao lamang , ano ang mapapala ko ? Kung hindi rin lamang bubuhaying muli ang mga patay , mabuti pa’y sundin na lamang natin ang kasabihang ito , “ Kumain tayo at uminom , sapagkat bukas tayo’y mamamatay . ”
46015033	Huwag kayong paloloko . “ Ang masasamang kasama’y nakakasira ng magagandang ugali . ”
46015034	Magpakatino kayo at talikuran ang pagkakasala . Ang iba sa inyo’y hindi kilala ang Diyos . Sinasabi ko ito upang mapahiya kayo .
46015035	Subalit may magtatanong , “ Paano bubuhaying muli ang mga patay ? Ano ang magiging uri ng katawan nila ? ”
46015036	Hangal ! Hindi mabubuhay ang binhing itinatanim hangga’t hindi iyon namamatay .
46015037	At ang itinatanim ay hindi halamang malaki na , kundi binhi , tulad ng butil ng trigo , o ng ibang binhi .
46015038	Ang Diyos ang nagbibigay ng katawan sa binhing iyon , ayon sa kanyang kagustuhan ; bawat binhi’y binigyan niya ng angkop na katawan .
46015039	At hindi pare-pareho ang laman ng mga nilikhang may buhay ; iba ang laman ng tao , iba ang laman ng hayop , iba ang sa mga ibon , at iba ang sa mga isda .
46015040	May mga katawang panlangit at mayroon namang panlupa ; iba ang kagandahang panlupa at iba ang kagandahang panlangit .
46015041	Iba ang liwanag ng araw , iba naman ang liwanag ng buwan , at iba rin ang liwanag ng mga bituin , sapagkat maging ang mga bituin ay magkakaiba ang liwanag .
46015042	Ganyan din sa muling pagkabuhay . Ang katawang inilibing ay mabubulok , ngunit di mabubulok kailanman ang katawang muling binuhay ;
46015043	pangit at mahina nang ilibing , maganda’t malakas kapag muling nabuhay ;
46015044	inilibing na katawang panlupa , muling mabubuhay bilang katawang panlangit . Kung may katawang panlupa , mayroon ding katawang panlangit .
46015045	Ganito ang sinasabi sa kasulatan , “ Ang unang tao , si Adan , ay nilikhang binigyan ng buhay ; ” ang huling Adan ay Espiritung nagbibigay-buhay .
46015046	Ngunit hindi nauna ang panlangit ; ang panlupa muna bago ang panlangit .
46015047	Ang unang Adan ay mula sa lupa , sapagkat nilikha siya mula sa alabok ; ang pangalawang Adan ay mula sa langit .
46015048	Ang katawang panlupa ay katulad ng nagmula sa lupa ; ang katawang panlangit ay katulad ng nagmula sa langit .
46015049	Kung paanong tayo’y naging katulad ng taong nagmula sa lupa , matutulad din tayo sa taong nanggaling sa langit .
46015050	Ito ang ibig kong sabihin , mga kapatid , ang binubuo ng laman at dugo ay hindi maaaring makabahagi sa kaharian ng Diyos , at ang katawang panlupa ay di maaaring magmana ng buhay na walang hanggan .
46015051	Isang hiwaga ang sinasabi ko sa inyo , hindi lahat tayo’y mamamatay ngunit lahat tayo’y babaguhin ,
46015052	sa isang sandali , sa isang kisap-mata , kasabay ng huling pag-ihip ng trumpeta . Sapagkat sa pagtunog ng trumpeta , ang mga patay ay muling bubuhayin at di na muling mamamatay . Babaguhin tayong lahat .
46015053	Ang ating katawang nabubulok ay mapapalitan ng hindi nabubulok , at ang katawang namamatay ay mapapalitan ng katawang hindi namamatay .
46015054	Kapag ang nabubulok ay napalitan na ng di nabubulok , at ang may kamatayan ay napalitan na ng walang kamatayan , matutupad na ang sinasabi sa kasulatan : “ Nalupig na ang kamatayan ; lubos na ang tagumpay ! ”
46015055	“ Nasaan , O kamatayan , ang iyong tagumpay ? Nasaan , O kamatayan , ang iyong kamandag ? ”
46015056	Ang kamandag ng kamatayan ay ang kasalanan , at ang lakas ng kasalanan ay nagmumula sa Kautusan .
46015057	Magpasalamat tayo sa Diyos , sapagkat tayo’y binibigyan niya ng tagumpay sa pamamagitan ng ating Panginoong Jesu-Cristo !
46015058	Kaya nga , mga minamahal kong kapatid , magpakatatag kayo at huwag matinag . Maging masipag kayo sa paglilingkod sa Panginoon , dahil alam ninyong hindi masasayang ang inyong paghihirap para sa kanya .
46016001	Tungkol naman sa tulong para sa mga kapatid sa Jerusalem , gawin ninyo iyon ayon sa sinabi ko sa mga iglesya sa Galacia .
46016002	Tuwing unang araw ng sanlinggo , ang bawat isa ay maglaan ng bahagi ng kanyang kinikita at ipunin iyon upang huwag nang manghingi pa ng tulong pagpunta ko riyan .
46016003	Pagdating ko riyan , bibigyan ko ng sulat ang mga taong pipiliin ninyo upang magdala ng inyong tulong sa Jerusalem .
46016004	At kung kailangang pumunta rin ako , sasama ako sa kanila .
46016005	Pupunta ako riyan pagkagaling ko sa Macedonia , sapagkat binabalak kong dumaan doon .
46016006	Magtatagal ako riyan at maaaring diyan na ako magpapalipas ng taglamig upang ako’y matulungan ninyo saanman ako pupunta .
46016007	Ayaw kong ako’y dadaan lamang diyan ; nais kong magtagal nang kaunti kung loloobin ng Panginoon .
46016008	Titigil ako sa Efeso hanggang sa araw ng Pentecostes
46016009	dahil may magandang pagkakataon dito para sa paglilingkod , kahit na maraming humahadlang .
46016010	Pagdating diyan ni Timoteo , ipadama ninyo ang inyong pagtanggap sa kanya upang mapanatag ang kanyang kalooban , sapagkat siya’y tulad kong naglilingkod sa Panginoon .
46016011	Huwag ninyo siyang maliitin , sa halip ay tulungan ninyo upang makabalik siya sa akin nang mapayapa , sapagkat hinihintay ko siya kasama ng mga kapatid .
46016012	Tungkol naman sa ating kapatid na si Apolos , kinausap ko siyang mabuti upang dalawin kayo kasama ng ibang mga kapatid . Ngunit hindi pa siya makakapunta ngayon . Saka na siya dadalaw sa inyo kapag nagkaroon ng pagkakataon .
46016013	Maging handa kayo at magpakatatag sa inyong pananampalataya . Maging matapang kayo at magpakatibay ,
46016014	at ang lahat ng ginagawa ninyo’y gawin ninyo nang may pagmamahal .
46016015	Mga kapatid , alam ninyong ang sambahayan ni Estefanas ang unang nakakilala sa Panginoon sa Acaya , at itinalaga nila ang kanilang sarili sa paglilingkod para sa mga hinirang ng Diyos . Nakikiusap ako sa inyo na
46016016	kayo’y pasakop sa mga tulad nila at sa sinumang kasama nilang nagpapakahirap sa paglilingkod .
46016017	Nagagalak ako sa pagdating nina Estefanas , Fortunato , at Acaico , sapagkat ginagawa nila ang hindi ninyo magawâ para sa akin .
46016018	Sila ang nagpasigla sa akin , gayundin sa inyo . Pahalagahan ninyo ang ganitong uri ng mga tao .
46016019	Kinukumusta kayo ng mga iglesya sa Asia . Kinukumusta rin kayo nina Aquila at Priscila , at ng mga kapatid na nagtitipon sa kanilang bahay sa pangalan ng Panginoon .
46016020	Kinukumusta rin kayo ng lahat ng kapatid dito . Magbatian kayo bilang magkakapatid kay Cristo . ng banal na halik .
46016021	Ako mismong si Pablo ang sumusulat ng pagbating ito .
46016022	Sumpain ang sinumang walang pag-ibig sa Panginoon ! — Dumating ka nawa , Panginoon namin !
46016023	Sumainyo nawa ang pagpapala ng Panginoong Jesus .
46016024	Sumainyong lahat ang aking pagmamahal sa pangalan ni Cristo Jesus .
47001001	Mula kay Pablo na isang apostol ni Cristo Jesus ayon sa kalooban ng Diyos , at mula rin sa ating kapatid na si Timoteo — Para sa iglesya ng Diyos sa Corinto at sa mga hinirang ng Diyos , na nasa buong Acaya .
47001002	Sumainyo nawa ang pagpapala at ang kapayapaang mula sa Diyos na ating Ama at sa Panginoong Jesu-Cristo .
47001003	Purihin natin ang Diyos at Ama ng ating Panginoong Jesu-Cristo , ang mahabaging Ama at Diyos na pinagmumulan ng lahat ng kaaliwan .
47001004	Inaaliw niya tayo sa ating mga kapighatian upang sa pamamagitan ng kaaliwang tinanggap natin sa kanya ay makatulong naman tayo sa mga nahahapis .
47001005	Sapagkat kung gaano karami ang aming paghihirap dahil sa aming pakikipag-isa kay Cristo , gayundin naman karami ang aming kaaliwan kay Cristo .
47001006	Kung naghihirap man kami , ito’y para sa ikaaaliw at ikaliligtas ninyo . Kapag naaaliw kami , kayo ma’y naaaliw rin at lumalakas upang inyong matiis ang mga kapighatiang dinaranas ninyo tulad namin .
47001007	Kaya’t matibay ang aming pag-asa para sa inyo , sapagkat alam naming kung paanong kahati kayo sa aming kahirapan , magiging kahati rin kayo sa aming kaaliwan .
47001008	Mga kapatid , nais naming malaman ninyo ang mga kapighatiang dinanas namin sa Asia . Napakabigat ng aming dinanas , anupa’t akala namin ay mamamatay na kami .
47001009	Para kaming hinatulan ng kamatayan . Subalit nangyari iyon upang huwag kaming manalig sa aming sarili , kundi sa Diyos na muling bumubuhay sa mga patay .
47001010	Iniligtas niya kami sa malagim na kamatayan , at patuloy na ililigtas . Kami’y umaasa rin na patuloy niya kaming ililigtas
47001011	sa tulong ng inyong mga panalangin . Sa gayon , marami ang magpapasalamat sa Diyos dahil sa pagpapala niya sa amin bilang tugon sa panalangin ng marami .
47001012	Ito ang aming ipinagmamalaki at pinapatunayan naman ng aming budhi : tapat at walang pagkukunwari ang aming pakikisama sa lahat , lalo na sa inyo . Subalit nagawa namin ito sa tulong ng Diyos at hindi sa pamamagitan ng karunungan ng tao .
47001013	Isinulat namin sa inyo iyon lamang kaya ninyong basahin at unawain . Gayon pa man , hindi pa rin ninyo kami lubos na maunawaan .
47001014	Ngunit umaasa akong mauunawaan din ninyo kami , upang sa araw ng ating Panginoong Jesus ay maipagmalaki ninyo kami kung paanong ipinagmamalaki namin kayo .
47001015	Dahil sa natitiyak ko ito , binalak kong pumunta muna diyan upang lalo kayong pagpalain .
47001016	Binalak kong dalawin muna kayo diyan bago pumunta sa Macedonia , at dumaan muli sa pagbabalik ko galing doon upang matulungan ninyo ako sa pagpunta ko sa Judea .
47001017	Ako ba’y nagdadalawang-isip nang balakin ko ito ? Ako ba’y nagpaplanong tulad ng mga taga-sanlibutan , na nagsasabi ng “ Oo ” at pagkatapos ay hindi naman pala ?
47001018	Kung paanong ang Diyos ay tapat , gayundin ang salita ko sa inyo , ang “ Oo ” ko ngayon ay mananatiling “ Oo ” .
47001019	Ang Anak ng Diyos , na si Jesu-Cristo , na ipinangaral namin nina Silvano at Timoteo , ay hindi “ Oo ” at “ Hindi ” dahil lagi siyang “ Oo , ”
47001020	sapagkat kay Cristo , ang lahat ng pangako ng Diyos ay palaging “ Oo ” . Dahil sa kanya , nakakasagot tayo ng “ Amen ” para sa ikaluluwalhati ng Diyos .
47001021	Ang Diyos ang nagpapatibay sa amin at sa inyo sa pamamagitan ng pakikipag-isa kay Cristo , at siya rin ang humirang sa amin .
47001022	Nilagyan niya kami ng kanyang tatak at pinagkalooban ng kanyang Espiritu bilang patunay na tutuparin niya ang kanyang mga ipinangako .
47001023	Saksi ko ang Diyos , alam niya ang laman ng aking puso . Hindi muna ako pumunta riyan sa Corinto sapagkat kayo rin ang inaalala ko .
47001024	Hindi sa nais naming pangunahan kayo sapagkat alam naming sinisikap ninyong maging matatag sa pananampalataya . Nais lamang naming tumulong upang maging maligaya kayo .
47002001	Sapagkat Subalit . ipinasya kong huwag na munang pumunta riyan upang hindi kayo muling madulutan ng kalungkutan .
47002002	Dahil kung dudulutan ko kayo ng kalungkutan , sino pa ang aaliw sa akin ? Hindi ba’t kayo rin ?
47002003	Kaya sumulat muna ako sa inyo , ayaw kong sa pagpunta ko riyan ay dulutan ng lungkot ang mga taong dapat magpaligaya sa akin . Sapagkat natitiyak kong ang aking kaligayahan ay kaligayahan din ninyong lahat .
47002004	Ang puso ko’y puno ng kalungkutan at pag-aalala nang sulatan ko kayo , at maraming luha ang tumulo habang sinusulat ko iyon . Sumulat ako sa inyo hindi upang kayo’y dulutan ng kalungkutan kundi upang ipadama kung gaano kalaki ang aking pagmamahal sa inyo .
47002005	Kung may nagdulot ng kalungkutan kaninuman , hindi ito sa akin ginawa ; hindi sa pinalalaki ko ang bagay na ito , pero ang totoo , kayong lahat ang dinulutan niya ng kalungkutan .
47002006	Sapat na ang parusang iginawad sa kanya ng nakararami sa inyo .
47002007	Dapat na ninyo siyang patawarin at aliwin upang hindi naman siya tuluyang masiraan ng loob .
47002008	Kaya nakikiusap akong ipadama ninyo sa kanya na siya’y mahal pa rin ninyo .
47002009	Ang isa pang dahilan ng pagsulat ko sa inyo noon ay upang subukin kayo at alamin kung sinusunod ninyo ang lahat ng ipinangaral ko sa inyo .
47002010	Ang sinumang pinatawad ninyo ay pinatawad ko na rin . Ang pinatawad ko , kung mayroon man akong dapat patawarin , ay pinatawad ko na sa harapan ni Cristo alang-alang sa inyo ,
47002011	upang hindi tayo malinlang ni Satanas at hindi naman lingid sa atin ang gusto niyang mangyari .
47002012	Nang dumating ako sa Troas upang mangaral ng Magandang Balita tungkol kay Cristo , binigyan ako ng Panginoon ng magandang pagkakataon upang maisagawa iyon .
47002013	Ngunit hindi rin ako mapanatag sapagkat hindi ko natagpuan doon si Tito na ating kapatid . Kaya ako’y nagpaalam sa mga tagaroon at nagtuloy sa Macedonia .
47002014	Ngunit salamat sa Diyos at lagi niya kaming isinasama sa parada ng tagumpay ni Cristo , dahil sa aming pakikipag-isa sa kanya . At sa pamamagitan namin ay pinalalaganap ng Diyos sa lahat ng dako ang mabangong halimuyak ng pagkakilala sa kanya .
47002015	Para kaming mabangong samyo ng insensong inihahandog ni Cristo sa Diyos at nalalanghap naman ng mga naliligtas at ng mga napapahamak .
47002016	Sa mga napapahamak , ito’y parang alingasaw na nakamamatay , ngunit sa mga naliligtas , ito’y halimuyak na nagdudulot ng buhay . Sino ang may sapat na kakayahang gumawa ng mga bagay na ito ?
47002017	Hindi kami katulad ng iba riyan na kinakalakal ang salita ng Diyos . Sa halip , bilang sugo ng Diyos at lingkod ni Cristo , buong katapatang ipinapangaral namin ito .
47003001	Akala ba ninyo’y pinupuri na naman namin ang aming sarili ? Kami ba’y tulad ng iba na nangangailangan pa ng rekomendasyon para sa inyo o mula sa inyo ?
47003002	Kayo na mismo ang aming rekomendasyon , kayo na nakasulat sa aming puso at makikilala at mababasa ng lahat .
47003003	Maliwanag na kayo ang sulat ni Cristo , ang sulat na ipinadala niya sa pamamagitan namin , hindi nakasulat sa pamamagitan ng tinta , kundi isinulat ng Espiritu ng Diyos na buháy , at hindi sa mga tapyas na bato kundi sa puso ng mga tao .
47003004	Nasasabi namin ito dahil kami ay may pagtitiwala sa Diyos sa pamamagitan ni Cristo .
47003005	Kung sa aming sarili lamang ay wala kaming kakayahang gawin ito ; subalit ang aming kakayahan ay kaloob ng Diyos .
47003006	Binigyan niya kami ng kakayahang maging lingkod ng bagong tipan , isang kasunduang hindi nababatay sa kautusang nakasulat kundi sa Espiritu . Sapagkat ang kautusang nakasulat ay nagdudulot ng kamatayan , ngunit ang Espiritu’y nagbibigay-buhay .
47003007	Nang ibigay ang Kautusang nakaukit sa mga tapyas ng bato , nahayag ang kaluwalhatian ng Diyos , kaya nga hindi matingnan ng mga Israelita ang mukha ni Moises kahit na ang liwanag na iyon sa mukha niya ay pansamantala lamang . Kung ang paglilingkod na batay sa Kautusang nakaukit sa bato , at nagdadala ng kamatayan , ay dumating na may kalakip na gayong kaluwalhatian ,
47003008	gaano pa kaya ang kaluwalhatian ng paglilingkod ayon sa Espiritu ?
47003009	Kung may kaluwalhatian ang paglilingkod na nagdudulot ng hatol na kamatayan , lalo pang maluwalhati ang paglilingkod na nagdudulot ng pagpapawalang-sala .
47003010	Dahil dito , masasabi nating ang dating kaluwalhatian ay wala na , sapagkat napalitan na ito ng higit na maluwalhati .
47003011	Kung may kaluwalhatian ang lumilipas , lalong higit ang kaluwalhatian ng nananatili magpakailanman .
47003012	Dahil sa pag-asa naming iyan , malakas ang aming loob .
47003013	Hindi kami tulad ni Moises na nagtalukbong ng mukha para hindi makita ng mga Israelita ang paglipas ng kaluwalhatiang iyon .
47003014	Ngunit naging matigas ang kanilang ulo kaya’t hanggang ngayo’y nananatili ang talukbong na iyon habang binabasa nila ang lumang tipan . Maaalis lamang ang talukbong na iyon sa pakikipag-isa kay Cristo .
47003015	Hanggang ngayon , may talukbong pa ang kanilang isip tuwing babasahin nila ang mga aklat ni Moises .
47003016	Ngunit kapag lumapit ang tao sa Panginoon , naaalis ang talukbong .
47003017	Ang Panginoong binabanggit dito ay ang Espiritu , at ang Espiritu ng Panginoon ang nagbibigay sa atin ng kalayaan .
47003018	At ngayong naalis na ang talukbong , nagniningning sa ating mga mukha ang kaluwalhatian ng Panginoon . At ang kaluwalhatiang iyan na nagmumula sa Panginoon , na siyang Espiritu , ang siyang magbabago sa atin mula sa isang antas ng kaluwalhatian hanggang tayo’y maging kalarawan niya .
47004001	Dahil sa habag ng Diyos , ibinigay niya sa amin ang paglilingkod na ito kaya’t hindi humihina ang aming loob .
47004002	Tinalikuran namin ang lahat ng lihim at kahiya-hiyang gawain . Hindi kami nanloloko ng mga tao , at hindi namin pinipilipit ang salita ng Diyos . Sa halip , hayagan naming ipinapangaral ang katotohanan , at ito’y alam ng Diyos . Kaya’t handa kaming pahatol kaninuman .
47004003	Kung may tabing pa ang Magandang Balitang ipinapahayag namin , ito’y natatabingan lamang para sa mga napapahamak .
47004004	Hindi sila sumasampalataya sapagkat ang kanilang isip ay binulag ng diyos ng kasamaan sa daigdig na ito , upang hindi nila makita ang liwanag ng Magandang Balita tungkol sa kaluwalhatian ni Cristo na siyang larawan ng Diyos .
47004005	Hindi namin ipinapangaral ang aming sarili , kundi si Cristo Jesus bilang Panginoon . At kami ay lingkod ninyo alang-alang kay Jesus .
47004006	Sapagkat ang Diyos na nagsabing , “ Mula sa kadiliman ay sisilang ang liwanag , ” ay siya ring nagbigay liwanag sa aming isip upang makilala namin ang kaluwalhatian ng Diyos na nahahayag sa mukha ni Cristo .
47004007	Ngunit kaming pinagkalooban ng kayamanang espirituwal na ito ay hamak na sisidlan lamang tulad ng mga palayok , upang ipakilalang ang dakilang kapangyarihang ito ay sa Diyos , at hindi sa amin .
47004008	Kabi-kabilaan ang pagpapahirap sa amin , ngunit di kami nalulupig . Kung minsa’y nababagabag kami , ngunit di nawawalan ng pag-asa .
47004009	Inuusig kami , ngunit hindi kami pinababayaan ng Panginoon . Napapabagsak kami , ngunit di tuluyang napapatay .
47004010	Lagi naming taglay sa aming katawan ang kamatayan ni Jesus , upang sa pamamagitan ng aming katawan ay mahayag ang kanyang buhay .
47004011	Habang kami’y nabubuhay , lagi kaming nabibingit sa kamatayan alang-alang kay Jesus upang sa aming katawang may kamatayan ay mahayag ang kanyang buhay .
47004012	At habang kami’y dahan-dahang namamatay , kayo nama’y nagkakaroon ng buhay .
47004013	Sinasabi ng kasulatan , “ Nagsalita ako sapagkat ako’y sumampalataya . ” Sa ganoon ding diwa ng pananampalataya , nagsasalita kami dahil kami’y sumasampalataya .
47004014	Sapagkat alam naming ang Diyos na muling bumuhay sa Panginoong Jesus ay siya ring bubuhay sa amin kasama si Jesus , at magdadala sa atin sa kanyang piling .
47004015	Ang lahat ng pagtitiis ko ay para sa kapakanan ninyo upang sa pagdami ng mga nakakatanggap ng mga kaloob ng Diyos , lalo pang dumami ang magpapasalamat at magpupuri sa kanya .
47004016	Kaya’t hindi kami nasisiraan ng loob kahit na humihina ang aming katawang-lupa ; patuloy namang lumalakas ang aming espiritu araw-araw .
47004017	Ang bahagya at panandaliang kapighatiang dinaranas namin ngayon ay magbubunga ng kagalakang walang hanggan at walang katulad .
47004018	Kaya’t ang paningin namin ay nakatuon sa mga bagay na di-nakikita , at hindi sa mga bagay na nakikita . Sapagkat panandalian lamang ang mga bagay na nakikita , ngunit walang hanggan ang mga bagay na di-nakikita .
47005001	Alam nating kapag nasira na ang toldang tinatahanan natin ngayon , na tumutukoy sa ating katawang-lupa , tayo’y may tahanan sa langit na hindi kailanman masisira , isang tahanang ginawa ng Diyos , at hindi ng tao .
47005002	Dumaraing tayo habang tayo’y nasa katawang ito , at labis na nananabik sa ating tahanang makalangit ,
47005003	upang kung mabihisan mahubaran . na tayo nito ay hindi tayo matagpuang hubad .
47005004	Habang nakatira pa tayo sa toldang ito , tayo’y naghihinagpis at dumaraing , hindi dahil nais na nating iwaksi ang katawang panlupa , kundi dahil nais na nating mabihisan ng katawang panlangit . Sa gayon , ang buhay na may katapusan ay mapapalitan ng buhay na walang hanggan .
47005005	Ang Diyos mismo ang nagtalaga sa atin para sa ganitong pagbabago , at ibinigay niya sa atin ang Espiritu bilang katibayan na ito’y matutupad .
47005006	Kaya’t laging malakas ang ating loob , kahit na alam nating habang tayo’y narito pa sa katawang-lupa , hindi tayo makakapasok sa tahanang inihanda ng Panginoon .
47005007	Sapagkat namumuhay tayo batay sa pananampalataya sa Panginoon at hindi sa mga bagay na nakikita .
47005008	Malakas nga ang loob nating iwanan ang katawang ito na ating tinatahanan ngayon , upang manirahan na sa piling ng Panginoon .
47005009	Kaya naman , ang pinakananais natin ay maging kalugud-lugod sa kanya , maging nasa katawang-lupa tayo o maging nasa piling na niya .
47005010	Sapagkat lahat tayo’y haharap sa hukuman ni Cristo at tatanggap ng nararapat ayon sa ating mga gawang mabuti o masama , nang tayo’y nabubuhay pa sa daigdig na ito .
47005011	Kaya nga , dahil may takot kami sa Panginoon , sinisikap naming hikayatin ang mga tao na manumbalik sa kanya . Alam ng Diyos ang tunay naming pagkatao ; at inaasahan kong kilalang-kilala rin ninyo ako .
47005012	Hindi dahil sa nais naming ipagmalaking muli sa inyo ang aming sarili , kundi nais naming bigyan kayo ng dahilan upang kami’y maipagmalaki ninyo , nang sa gayon ay masagot ninyo ang mga taong walang ipinagmamalaki kundi ang mga bagay na panlabas at hindi ang tunay na pagkatao .
47005013	Kung kami’y parang nasisiraan ng isip , iyon ay alang-alang sa Diyos . At kung matino naman kami , iyan ay para sa kapakanan ninyo .
47005014	Ang pag-ibig ni Cristo ang naghahari sa amin , sapagkat natitiyak naming may isang namatay para sa lahat , kung kaya’t ang lahat ay maibibilang nang patay .
47005015	Namatay siya para sa lahat upang ang mga nabubuhay ngayon ay huwag nang mabuhay para sa sarili , kundi para kay Cristo na namatay at muling nabuhay para sa kanila .
47005016	Kaya ngayon , ang pagtingin natin sa bawat tao ay hindi na batay sa sukatan ng tao . Noong una’y ganoon ang ating pagkakilala kay Cristo , ngunit ngayo’y hindi na .
47005017	Kaya’t kung nakipag-isa na kay Cristo ang isang tao , isa na siyang bagong nilalang . Wala na ang dati niyang pagkatao , sa halip , ito’y napalitan na ng bago .
47005018	Ang Diyos ang gumawa ng lahat ng ito . Sa pamamagitan ni Cristo , ibinilang niya tayong mga kaibigan at hindi na kaaway , at pinili niya kami upang ang iba pang mga tao ay maging kaibigan rin niya .
47005019	Ang ibig sabihin , sa pamamagitan ni Cristo , ang mga tao’y ibinilang ng Diyos na kaibigan , at nilimot na niya ang kanilang mga kasalanan . At kami naman ay inatasan niyang ipamalita ito .
47005020	Kaya nga , kami’y mga sugo ni Cristo ; ang Diyos mismo ang nakikiusap sa inyo sa pamamagitan namin . Kami’y nakikiusap sa inyo alang-alang kay Cristo ; hayaan ninyong maging kaibigan kayo ng Diyos .
47005021	Hindi nagkasala si Cristo , ngunit dahil sa atin , siya’y itinuring na makasalanan upang sa pamamagitan niya ay maging matuwid tayo sa harap ng Diyos .
47006001	Yamang kami’y mga katulong sa gawain ng Diyos , nakikiusap kami sa inyo na huwag ninyong sayangin ang kagandahang-loob na ibinibigay sa inyo ng Diyos .
47006002	Sapagkat sinasabi niya , “ Sa kaukulang panahon ay pinakinggan kita , sa araw ng pagliligtas , sinaklolohan kita . ”
47006003	Iniwasan naming makagawa ng anumang ipagdaramdam ninuman upang hindi mapulaan ang aming paglilingkod .
47006004	Sa halip , sinisikap namin sa lahat ng paraan na ipakilalang kami’y lingkod ng Diyos , sa pamamagitan ng matiyagang pagtitiis sa lahat ng uri ng kahirapan , kapighatian at mga kagipitan .
47006005	Kami’y hinagupit , ibinilanggo at binugbog . Naranasan namin ang magtrabaho nang labis , ang di matulog magdamag , at di kumain nang ilang araw .
47006006	Namuhay kami nang malinis , may kaalaman , pagtitiis , at kabutihan upang ipakilalang kami’y lingkod ng Diyos sa patnubay ng Espiritu Santo at sa pamamagitan ng aming tapat na pag-ibig ,
47006007	tapat na pananalita , at ng kapangyarihan ng Diyos . Ang pagiging matuwid ang siya naming sandatang panlaban at panangga .
47006008	Naranasan naming maparangalan at siraan ng puri , ang laitin at papurihan . Kami’y itinuring na sinungaling , gayong totoo naman ang aming sinasabi ;
47006009	itinuturing na di kilala , gayong kami’y kilalang-kilala ; itinuturing na namamatay na , ngunit buháy naman ; pinaparusahan kami , subalit hindi kami namamatay .
47006010	Inari kaming nalulungkot , ngunit laging nagagalak ; mukhang naghihirap , ngunit pinapayaman namin ang marami ; parang walang-wala , ngunit sagana sa lahat ng bagay .
47006011	Mga kapatid na taga-Corinto , tapatan ang pagsasalita namin sa inyo . Ibinukas namin ang puso namin sa inyo .
47006012	Hindi namin isinara ang aming puso sa inyo ; kayo ang nagsara ng inyong puso sa amin .
47006013	Ako’y nagsasalitang tulad ng isang ama , kaya buksan naman ninyo sa amin ang inyong puso , tulad ng ginagawa namin sa inyo .
47006014	Huwag na kayong makipag-isa sa mga di sumasampalataya . Maaari bang magsama ang katuwiran at ang kalikuan ? O kaya’y ang liwanag at ang kadiliman ?
47006015	Maaari bang magkasundo si Cristo at si Belial ? Ano ang kaugnayan ng sumasampalataya sa di sumasampalataya ?
47006016	O di kaya’y ng templo ng Diyos sa diyus-diyosan ? Hindi ba’t tayo ang templo tayo ang mga templo , kayo ang templo . ng Diyos na buháy ? Siya na rin ang maysabi , “ Mananahan ako at mamumuhay sa piling nila . Ako ang magiging Diyos nila , at sila’y magiging bayan ko .
47006017	Kaya’t lumayo kayo sa kanila , humiwalay kayo sa kanila , ” sabi ng Panginoon . “ Huwag kayong makisama sa anumang karumihan , at tatanggapin ko kayo .
47006018	Ako ang magiging ama ninyo , at kayo’y magiging mga anak ko , ” sabi ng Panginoong Makapangyarihan sa lahat .
47007001	Mga minamahal , sapagkat ipinangako sa atin ang mga bagay na ito , alisin natin sa ating sarili ang lahat ng nakapagpaparumi sa ating katawan at sa ating espiritu . Sikapin nating mamuhay nang may ganap na kabanalan at paggalang sa Diyos .
47007002	Bigyan ninyo kami ng puwang sa inyong puso . Kailanma’y hindi namin pininsala , siniraan o pinagsamantalahan ang sinuman sa inyo .
47007003	Sinasabi ko ito hindi upang hatulan kayo sapagkat gaya ng sinabi ko , mahal na mahal namin kayo at magkasama tayo sa buhay at kamatayan .
47007004	Lubos ang aking pagtitiwala sa inyo ; lagi ko kayong ipinagmamalaki ! Sa kabila ng lahat naming tinitiis , ang nadarama ko’y kaaliwan ; nag-uumapaw sa puso ko ang kagalakan .
47007005	Nang kami’y nasa Macedonia , hindi rin kami nakapagpahinga . Sa lahat ng pagkakataon ay naranasan namin ang matinding hirap , panunuligsa mula sa mga di-kaanib sa iglesya at takot naman na nasa aming puso .
47007006	Subalit ang mga naghihinagpis ay hindi pinababayaan ng Diyos ; inaliw niya kami sa pagdating ni Tito .
47007007	Hindi lamang ang pagdating niya ang nakaaliw sa amin . Maging ang kabutihang ginawa ninyo sa kanya ay nakaaliw din sa amin . Ibinalita niya ang inyong pananabik na ako’y makita , ang inyong kalungkutan at pagmamalasakit sa akin , kaya’t lalo akong nagalak .
47007008	Hindi ko pinagsisisihan ang pagkasulat ko sa inyo kahit na nalungkot kayo dahil dito . Nalungkot nga ako nang malaman kong nasaktan kayo nang kaunti dahil sa aking sulat .
47007009	Ngayon ay nagagalak na ako sapagkat ang kalungkutang iyon ang ginamit ng Diyos para akayin kayo na pagsisihan at talikuran ang inyong pagkakasala , kaya’t hindi kayo napasamâ dahil sa amin .
47007010	Sapagkat ang kalungkutang buhat sa Diyos ay nagbubunga ng pagsisisi at pagbabago tungo sa kaligtasan . Ngunit ang kalungkutang dulot ng mundo ay humahantong sa kamatayan .
47007011	Tingnan ninyo ang ibinunga ng kalungkutang buhat sa Diyos , naging masikap kayo at masigasig na ipakilalang kayo’y walang kasalanan tungkol sa mga bagay na iyon . Namuhi kayo sa inyong sarili ; nagkaroon kayo ng banal na pagkatakot ; nanabik kayo sa aking pagdating ; nagkaroon ng malasakit at hangaring maparusahan ang nagkasala ! Ipinakita ninyo sa lahat ng paraan na kayo’y walang kinalaman sa mga bagay na iyon .
47007012	Alam ng Diyos na ang pagsulat ko sa inyo ay hindi dahil sa taong nagkasala , o sa taong ginawan ng kasalanan , kundi upang makita ninyo kung gaano ang inyong pagmamalasakit sa amin .
47007013	Kaya’t ang ginawa ninyo ay nagdulot sa amin ng malaking kaaliwan . At nalubos ang aming kagalakan dahil sa kasiyahang nadama ni Tito sa inyong piling .
47007014	Ipinagmalaki ko kayo sa kanya , at hindi naman ako napahiya . Sapagkat kung paanong lahat ng sinasabi ko sa inyo ay totoo , napatunayang totoo rin ang lahat ng sinabi ko kay Tito tungkol sa inyo .
47007015	At habang iniisip niya ang inyong pagkamasunurin , lalo naman kayong napapamahal sa kanya . Hindi rin niya malimut-limutan ang magandang pagtanggap at paggalang ninyo sa kanya .
47007016	Labis akong nagagalak dahil kayo’y lubos kong mapagkakatiwalaan .
47008001	Mga kapatid , nais naming malaman ninyo ang ipinakitang kagandahang-loob ng Diyos sa mga iglesya sa Macedonia .
47008002	Dumanas sila ng matinding kahirapan at ito’y isang mahigpit na pagsubok sa kanila . Ngunit sa kabila ng kanilang paghihikahos , masayang-masaya pa rin sila at bukás ang palad sa pagbibigay .
47008003	Sila’y kusang-loob na nagbigay , hindi lamang sa abot ng kanilang kaya , kundi higit pa . Alam ko ito sapagkat
47008004	mahigpit nilang ipinakiusap sa amin na sila’y bigyan ng pagkakataong makatulong sa mga kapatiran na taga-Jerusalem .
47008005	At higit sa inaasahan namin , inilaan nila ang kanilang sarili , una sa Panginoon , at pagkatapos , sa amin , ayon sa kalooban ng Diyos .
47008006	Kaya’t pinakiusapan namin si Tito , dahil siya ang nagsimula ng gawaing ito , na kayo’y tulungan niya hanggang sa malubos ang pagkakawanggawa ninyong ito .
47008007	Subalit habang kayo’y sumasagana sa pananampalataya , sa pagpapahayag , sa kaalaman , sa kasipagan , at sa inyong pag-ibig sa amin , sa aming pag-ibig sa inyo . sikapin din ninyong manguna sa pagkakawanggawa .
47008008	Hindi sa inuutusan ko kayo . Sinasabi ko lamang sa inyo ang ginagawang pagtulong ng iba upang masubok ang katapatan ng inyong pag-ibig .
47008009	Hindi kaila sa inyo ang kagandahang-loob ng ating Panginoong Jesu-Cristo , kahit na mayaman , naging mahirap siya upang mapayaman kayo sa pamamagitan ng kanyang pagiging mahirap .
47008010	Kaya ito ang payo ko , ipagpatuloy ninyo ang inyong pag-iipon ng kaloob na sinimulan ninyo noon pang isang taon . Kayo ang nanguna , hindi lamang sa pagsasagawa nito kundi maging sa pagpapanukala .
47008011	Kaya’t ituloy na ninyo ito ! Ang kasigasigang ipinakita ninyo noon ay ipagpatuloy ninyo hanggang sa matapos ; magbigay kayo ayon sa inyong makakaya .
47008012	Sapagkat kung bukal sa kalooban ang pagbibigay , tatanggapin ng Diyos ang inyong nakayanan ; hindi niya hinihintay na magbigay kayo nang hindi ninyo kaya .
47008013	Hindi sa ibig kong guminhawa ang iba at mabigatan naman kayo , kundi upang matulungan ninyo ang isa’t isa .
47008014	Masagana kayo ngayon ; marapat lamang na tulungan ninyo ang mga nangangailangan . Kung kayo naman ang mangailangan at sila’y sumagana , sila naman ang tutulong sa inyo . Sa gayon , pareho kayong nakatulong sa isa’t isa .
47008015	Tulad ng nasusulat , “ Ang kumuha ng marami ay hindi lumabis , at ang kumuha ng kaunti ay hindi naman kinulang . ”
47008016	Nagpapasalamat ako sa Diyos dahil binigyan niya si Tito ng pagmamalasakit tulad ng pagmamalasakit ko sa inyo .
47008017	Hindi lamang niya pinaunlakan ang aming pakiusap , kundi sa kagustuhang makatulong sa inyo , nagprisinta pang siya ang pupunta riyan .
47008018	Pinasama namin sa kanya ang kapatid na kilala sa lahat ng iglesya dahil sa kanyang pangangaral ng Magandang Balita .
47008019	Hindi lamang iyan ! Siya’y pinili ng mga iglesya upang maglakbay kasama namin at tulungan kami sa pangangasiwa sa gawaing ito . Ang ganitong paglilingkod ay para sa ikadadakila ng Panginoon , at sa aming marubdob na hangaring matulungan kayo .
47008020	Nag-iingat kami upang walang masabi ang sinuman tungkol sa pangangasiwa namin sa malaking kaloob na ito .
47008021	Ang layunin namin ay magawâ ang tama , hindi lamang sa paningin ng Panginoon kundi maging sa paningin ng mga tao .
47008022	Kaya isinusugo naming kasama nila ang isa pa nating kapatid na subok na namin sa maraming pagkakataon , at lalong masigasig sa pagtulong ngayon dahil sa malaking tiwala niya sa inyo .
47008023	Tungkol kay Tito , siya ang kasama ko at kamanggagawa sa pagtulong sa inyo . Tungkol naman sa mga kapatid na kasama niya , sila’y mga apostol ng mga iglesya sa ikararangal ni Cristo .
47008024	Kaya’t ipadama ninyo sa kanila ang matapat ninyong pag-ibig upang makita ng mga iglesya na hindi kami nagkamali sa pagmamalaki tungkol sa inyo .
47009001	Hindi na kailangang sumulat pa ako sa inyo tungkol sa pagtulong sa mga kapatid sa iglesya sa Judea .
47009002	Alam kong handa na kayong tumulong , kaya’t ipinagmamalaki ko kayo sa mga taga-Macedonia . Ang sabi ko’y handa na kayong mga taga-Acaya noon pang nakaraang taon , at dahil dito’y lalo silang sumigla sa pagtulong .
47009003	Kaya’t pinauna ko riyan ang mga kapatid na ito upang hindi kami mapahiya sa aming pagmamalaki tungkol sa inyo , at nang maihanda na ninyo ang inyong tulong , gaya ng sinabi ko .
47009004	Baka kami mapahiya , huwag nang sabihing pati kayo , kung may mga taga-Macedonia na sumama sa akin at makita nilang hindi pala kayo handa .
47009005	Kaya’t pinakiusapan ko ang mga kapatid na mauna riyan , upang maihanda ang tulong na ipinangako ninyo . Sa gayon , makikita na talagang kusang-loob ang pagbibigay ninyo at hindi sapilitan .
47009006	Tandaan ninyo ito : ang nagtatanim ng kakaunti ay aani ng kakaunti , at ang nagtatanim naman ng marami ay aani ng marami .
47009007	Ang bawat isa’y dapat magbigay ayon sa sariling pasya , maluwag sa loob at di napipilitan lamang , sapagkat iniibig ng Diyos ang kusang nagbibigay nang may kagalakan .
47009008	Magagawa ng Diyos na pasaganain kayo sa lahat ng bagay , at higit pa sa inyong pangangailangan , upang may magamit kayo sa pagkakawanggawa .
47009009	Tulad ng nasusulat , “ Siya’y nagbibigay nang libre sa mga dukha ; ang kanyang katuwiran ay walang hanggan . ”
47009010	Ang Diyos na nagbibigay ng binhing itatanim at tinapay na makakain , ang siya ring magbibigay sa inyo ng binhi , at magpapalago nito upang magbunga nang sagana ang inyong kabutihang-loob .
47009011	Pasasaganain niya kayo sa lahat ng bagay upang mas marami ang inyong matulungan . Sa gayon , lalong darami ang magpapasalamat sa Diyos dahil sa inyong tulong na dadalhin namin sa kanila .
47009012	Ang pagtulong ninyong ito sa mga kapatid ay hindi lamang makakatugon sa kanilang pangangailangan , kundi magiging dahilan pa ng walang hanggang pagpapasalamat nila sa Diyos .
47009013	Ang bukás-palad ninyong pagbibigay sa kanila at sa lahat ang siyang magpapatunay na matapat ninyong sinusunod ang Magandang Balita ni Cristo . Dahil diyan , magpupuri sila sa Diyos .
47009014	Kaya’t buong pagmamahal nila kayong ipapanalangin , dahil sa dakilang kaloob ng Diyos sa inyo .
47009015	Salamat sa Diyos dahil sa kanyang kaloob na walang kapantay !
47010001	Akong si Pablo , na ang sabi ng ilan ay mapagpakumbabá at mabait kapag kaharap ninyo ngunit matapang kapag malayo , ay nakikiusap sa inyo , alang-alang sa kababaang-loob at kabutihan ni Cristo .
47010002	Ipinapakiusap kong huwag ninyo akong piliting magsalita nang mabigat , pagdating ko riyan , dahil kaya kong gawin iyon sa mga nagsasabing kami’y namumuhay ayon sa pamamaraan ng mundong ito .
47010003	Kung nabubuhay man kami sa mundong ito , hindi naman kami nakikipaglaban ayon sa pamamaraan ng mundong ito .
47010004	Ang sandatang ginamit namin sa pakikipaglaban ay hindi sandatang makamundo , kundi ang kapangyarihan ng Diyos na nakakapagpabagsak ng mga kutà . Sinisira namin ang mga maling pangangatuwiran ,
47010005	ginagapi namin ang lahat ng pagmamataas laban sa kaalaman tungkol sa Diyos , at binibihag namin ang lahat ng isipan upang matutong sumunod kay Cristo .
47010006	At kung lubusan na kayong sumusunod , nakahanda kaming parusahan ang lahat ng sumusuway .
47010007	Ang mga bagay na panlabas lamang ang tinitingnan ninyo . Kung naniniwala ang sinuman na siya’y nakipag-isa kay Cristo , isipin niyang kami man , tulad niya , ay nakipag-isa rin kay Cristo .
47010008	Ipagmalaki ko man ang kapangyarihang ibinigay sa amin ng Diyos sa ikakatibay ninyo at hindi sa ikapapahamak , hindi ako mapapahiya .
47010009	Huwag ninyong isiping tinatakot ko kayo sa sulat kong ito .
47010010	Sinasabi ng ilan na sa sulat lamang ako matapang , ngunit sa harapan nama’y walang magawâ .
47010011	Dapat malaman ng mga taong nagsasabi ng ganyan na kung ano ang sinasabi namin sa sulat ngayong malayo kami , ay siya rin naming gagawin kapag kaharap na ninyo kami .
47010012	Hindi namin ipapantay , o ihahambing man lamang , ang aming sarili sa ilang nagbubuhat ng sariling bangko . Napakahangal nila ! Ang sarili rin nila ang ginagawa nilang sukatan at parisan ng kanilang sarili !
47010013	Hindi kami lalampas sa hangganang ibinigay sa akin ng Diyos , ang gawaing inilaan niya sa amin , kasama na ang pangangaral namin sa inyo .
47010014	Hindi kami naging palalo nang kami’y pumunta riyan sa inyo . Hindi ba’t kami ang unang pumariyan at nagdala sa inyo ng Magandang Balita tungkol kay Cristo ?
47010015	Hindi namin ipinagyayabang ang pinaghirapan ng iba . Umaasa kaming tatatag ang inyong pananampalataya sa Diyos , at dahil diyan ay lalawak ang aming gawain sa inyo , ngunit hindi naman lalampas sa hangganang inilagay ng Diyos .
47010016	Sa gayon , maipapangaral naman namin ang Magandang Balita sa ibang mga lupain . At hindi namin aangkinin ang ginawa ng iba .
47010017	Tulad ng sinasabi sa kasulatan , “ Kung may nais magmalaki , ang ipagmalaki niya’y ang ginawa ng Panginoon . ”
47010018	Ang pinaparangalan ng Panginoon ay ang mga taong karapat-dapat sa kanyang kalooban at hindi ang pumupuri sa sarili .
47011001	Ipagpaumanhin ninyo kung ako’y nag-uugaling hangal .
47011002	Ang pagmamalasakit ko sa inyo ay katulad ng pagmamalasakit ng Diyos . Ang katulad ninyo ay isang malinis na dalagang ipinakipagtipan ko sa isang lalaki , walang iba kundi si Cristo .
47011003	Ngunit nag-aalala akong baka malason ang inyong isipan at mailayô kayo sa tapat at dalisay na pananampalataya kay Cristo , tulad ni Eva na nalinlang ng ahas .
47011004	Sapagkat malugod ninyong tinatanggap ang sinumang dumarating at nangangaral ng ibang Jesus kaysa sa ipinangaral namin . Tinatanggap ninyo ang espiritu at aral na iba sa itinuro namin sa inyo .
47011005	Palagay ko nama’y hindi ako pahúhuli sa magagaling na mga “ apostol ” na iyan .
47011006	Maaaring hindi ako mahusay magsalita , ngunit hindi naman kapos sa kaalaman . Pinatunayan ko ito sa inyo sa lahat ng pagkakataon .
47011007	Ipinangaral ko sa inyo ang Magandang Balita ngunit hindi ako humingi ng kabayaran . Ako’y nagpakababá upang maitaas kayo . Masasabi bang kasalanan ang ginawa kong ito ?
47011008	Ibang iglesya ang nagbibigay sa akin ng mga kailangan ko noong ako’y naglilingkod sa inyo ; parang inaagawan ko sila , matulungan lamang kayo .
47011009	At nang ako’y kapusin diyan , hindi ako nakabigat kaninuman sa inyo sapagkat dinalhan ako ng tulong ng mga kapatid sa Macedonia . Mula’t sapul ay iniwasan kong makabigat sa inyo sa anumang paraan , at iyan ang gagawin ko habang panahon .
47011010	Habang ang katotohanan ni Cristo ay nasa akin , hindi ako titigil sa pagmamalaking ito kahit saan diyan sa Acaya .
47011011	Bakit ko ginagawa ito ? Dahil ba sa hindi ko kayo mahal ? Alam ng Diyos kung gaano ko kayo kamahal !
47011012	Ngunit patuloy kong gagawin ang ginagawa ko ngayon , upang huwag magkaroon ng katuwiran ang mga namamalita na ang paglilingkod nila ay tulad ng aming ginagawa .
47011013	Hindi sila tunay na apostol , kundi mga nandaraya lamang at nagkukunwaring mga apostol ni Cristo .
47011014	Hindi ito dapat pagtakhan sapagkat si Satanas man ay maaaring magkunwaring anghel ng kaliwanagan .
47011015	Kaya , hindi kataka-taka na magkunwaring lingkod ng katuwiran ang kanyang mga lingkod . Ang kanilang kahihinatnan ay ayon lamang sa kanilang mga gawa .
47011016	Inuulit ko , huwag isipin ninuman na ako’y hangal . Ngunit kung ganoon ang akala ninyo , tatanggapin ko na , upang ako man ay makapagyabang tulad ng isang hangal .
47011017	Ang sinasabi ko sa pagmamalaking ito ay hindi buhat sa Panginoon kundi pagyayabang ng isang hangal .
47011018	Dahil marami ang nagyayabang tungkol sa mga bagay na makalupa , ako man ay magyayabang din .
47011019	Nagtitiyaga kayo sa mga hangal na iyan , palibhasa’y matatalino kayo !
47011020	Pinapagtiisan ninyong kayo’y alipinin , sakmalin , pagsamantalahan , maliitin , o sampalin .
47011021	Kahiya-hiya man ay aaminin kong hindi namin kayang gawin iyan ! Kung may nakapagyayabang , ako’y makapagyayabang din at ako’y nakapagsasalita tulad ng isang hangal .
47011022	Sila ba’y Hebreo ? Ako man ay Hebreo rin . Mga Israelita ba sila ? Ako rin ay isang Israelita . Ninuno ba nila si Abraham ? Ako’y ganoon din .
47011023	Sila ba’y mga lingkod ni Cristo ? Nagsasalita akong parang isang baliw , ngunit ako’y mas mabuting lingkod ni Cristo kaysa kanila . Higit ang aking paghihirap kaysa sa kanila ; makailang ulit akong nabilanggo , hinagupit nang maraming beses , at madalas na nabingit sa kamatayan .
47011024	Limang beses akong tumanggap ng tatlumpu’t siyam na hagupit mula sa mga Judio ;
47011025	tatlong ulit kong naranasang hagupitin ng mga Romano , at minsan namang binato . Tatlong beses kong naranasang mawasak ang barkong aking sinasakyan , at minsa’y maghapo’t magdamag akong lulutang-lutang sa dagat .
47011026	Sa malimit kong paglalakbay , nalagay ako sa iba’t ibang panganib sa mga ilog , sa mga tulisan , sa mga kapwa ko Judio at sa mga Hentil ; mga panganib sa lunsod , sa ilang , sa dagat , sa mga nagpapanggap na mananampalataya .
47011027	Naranasan ko rin ang labis na hirap at pagod , malimit na pagpupuyat , at matinding gutom at uhaw . Naranasan ko ang ginawin ngunit wala man lamang maibalabal .
47011028	Bukod sa lahat ng iyan ay inaalala ko pa araw-araw ang mga iglesya .
47011029	Kung may nanghihina , karamay nila ako , at kung may nahuhulog sa pagkakasala , labis na naghihirap ang aking kalooban .
47011030	Kung kailangang ako’y magyabang , ang ipagyayabang ko’y ang aking mga kahinaan .
47011031	Hindi ako nagsisinungaling . Iya’y alam ng Diyos at Ama ng Panginoong Jesus . Purihin siya magpakailanman !
47011032	Nang ako’y nasa Damasco , ang pintuan ng lunsod ay pinabantayan ng gobernador na nasasakop ni Haring Aretas upang ipahuli ako .
47011033	Ngunit isinakay ako sa isang malaking basket at ibinabâ sa kabila ng pader upang ako’y makatakas .
47012001	Kailangan kong magmalaki , kahit na wala akong mapapala sa paggawa nito . Ang sasabihin ko naman ngayo’y ang mga pangitain at mga pahayag mula sa Panginoon .
47012002	May kilala akong isang Cristiano na dinala sa ikatlong langit , labing-apat na taon na ang nakakalipas . Hindi ko lang matiyak kung iyo’y isang pangitain lamang , o tunay na pangyayari ; ang Diyos lamang ang nakakaalam .
47012003	Inuulit ko , siya’y dinala sa Paraiso . At tulad ng sabi ko , ang Diyos lamang ang nakakaalam kung ito nga’y isang pangitain o tunay na pangyayari .
47012004	Nakarinig siya roon ng mga bagay na di kayang ilarawan ng salita at di dapat bigkasin ninuman .
47012005	Ipagmamalaki ko ang taong iyon , at hindi ang aking sarili , maliban sa aking mga kahinaan .
47012006	At kung ako’y magmalaki man , hindi ako lalabas na hangal , sapagkat totoo ang sasabihin ko . Ngunit hindi ko ito gagawin , sapagkat ayaw kong mag-isip ang sinuman nang higit tungkol sa akin kaysa kanyang nakita o narinig sa akin .
47012007	Ngunit upang hindi ko ipagyabang ang kamangha-manghang pahayag ng Diyos sa akin , ako’y binigyan ng isang kapansanan sa katawan na nagsisilbing sugo ni Satanas upang pahirapan ako , at nang sa gayo’y hindi ako maging palalo .
47012008	Tatlong beses kong idinalangin sa Panginoon na alisin ito , ngunit
47012009	ganito ang kanyang sagot , “ Ang pagpapala ko ay sapat sa lahat ng pangangailangan mo ; lalong nahahayag ang aking kapangyarihan kung ikaw ay mahina . ” Kaya’t buong galak kong ipagmamalaki ang aking mga kahinaan upang lalo kong madama ang kapangyarihan ni Cristo .
47012010	Dahil kay Cristo , walang halaga sa akin kung ako ma’y mahina , kutyain , pahirapan , usigin at magtiis . Sapagkat kung kailan ako lalong mahina , saka naman ako nagiging malakas .
47012011	Ako’y nag-asal hangal , ngunit kayo ang nagtulak sa aking gumawa niyon . Kayo sana ang dapat pumuri sa akin , dahil kahit na wala akong kabuluhan , hindi naman ako nahuhuli sa magagaling na apostol na iyan .
47012012	Buong tiyaga kong pinatotohanan sa inyo na ako’y isang tunay na apostol sa pamamagitan ng mga himala at iba pang mga kamangha-manghang bagay .
47012013	Paano nakalamang sa inyo ang ibang mga iglesya ? Hindi sila nakalamang , liban sa pangyayaring hindi ako humingi sa inyo ng kahit anong tulong . Ipagpatawad ninyo kung iyon ay isang pagkukulang .
47012014	Ito ang ikatlong pagpunta ko riyan , at hindi ako naging pabigat sa inyo . Kayo ang nais ko , hindi ang inyong ari-arian . Ang mga magulang ang dapat mag-impok para sa mga anak , at hindi ang mga anak para sa mga magulang .
47012015	At ikaliligaya kong gugulin ang lahat , at ihandog pati ang aking buhay para sa inyong kapakanan . Dahil ba sa kayo’y minahal ko nang labis , kaya kaunti ang pagmamahal ninyo sa akin ?
47012016	Alam ninyong hindi ako nakabigat kaninuman sa inyo . Subalit sinasabi ng ilan na ako’y tuso at nandaraya lamang sa inyo .
47012017	Bakit ? Pinagsamantalahan ko ba ang inyong kabutihan sa pamamagitan ng mga isinugo ko riyan ?
47012018	Pinakiusapan ko si Tito na pumunta riyan at pinasama ko sa kanya ang isang kapatid . Si Tito ba’y nagsamantala sa inyo ? Hindi ba’t namuhay kami ayon sa iisang Espiritu , at iisa ang aming pamamaraan ?
47012019	Akala ba ninyo’y ipinagtatanggol namin ang aming sarili ? Hindi ! Nagsasalita kami sa harapan ng Diyos ayon sa kalooban ni Cristo . Mga minamahal , lahat ng ginagawa namin ay para sa ikabubuti ninyo .
47012020	Nangangamba akong baka pagpunta ko riyan ay may makita ako sa inyong hindi ko magustuhan , at kayo naman ay may makita sa aking hindi ninyo magustuhan . Baka ang matagpuan ko’y pag-aaway-away , pag-iinggitan , pag-aalitan , pagmamaramot , pagsisiraan , pagtsitsismisan , pagmamataas at kaguluhan .
47012021	Nangangamba ako na pagpunta kong muli riyan , hiyain ako ng aking Diyos sa harapan ninyo , at itatangis ko ang karumihan , pakikiapid at kahalayang hindi pa ninyo pinagsisiha’t tinatalikuran .
47013001	Ito ang ikatlong pagpunta ko riyan . “ Ang anumang sumbong ay kailangang patunayan ng dalawa o tatlong saksi , ” gaya ng sinasabi ng kasulatan .
47013002	Ngayong ako’y malayo , inuulit ko sa mga nagkasala , at sa iba pa , ang sinabi ko noong pangalawang dalaw ko ; hindi ako mag-aatubiling parusahan sila pagdating ko riyan .
47013003	Gagawin ko ito upang patunayan sa inyong si Cristo ay nagsasalita sa pamamagitan ko . Hindi siya mahina sa pakikitungo sa inyo , kundi makapangyarihan .
47013004	Kahit na siya’y mahina nang ipako sa krus , nabubuhay siya ngayon sa kapangyarihan ng Diyos . Dahil sa pakikipag-isa namin sa kanya , kami’y mahina rin , ngunit sa pakikitungo sa inyo , kami ay nabubuhay na kasama niya sa pamamagitan ng kapangyarihan ng Diyos .
47013005	Subukin ninyo ang inyong mga sarili kung kayo’y namumuhay ayon sa pananampalataya . Suriin ninyo ang inyong sarili . Hindi ba ninyo nalalamang nasa inyo si Cristo Jesus ? Maliban na lang kung kayo’y mga bigo sa pagsubok .
47013006	Umaasa akong makikita rin ninyo na hindi kami bigo .
47013007	Idinadalangin namin sa Diyos na sana’y huwag kayong gumawa ng masama , hindi upang palabasing kami’y tama , kundi upang makagawa kayo ng mabuti , kahit lumitaw na kami’y mali .
47013008	Sapagkat hindi namin maaaring kalabanin ang katotohanan ; wala kaming magagawa kundi tanggapin ito .
47013009	Kami’y nagagalak na maging mahihina kung kayo naman ay lalakas . Kaya’t idinadalangin rin naming kayo’y maging ganap .
47013010	Isinusulat ko ang mga bagay na ito habang ako’y wala pa riyan upang sa aking pagdating , hindi na kailangan pang magpakita ako ng bagsik sa paggamit ng kapangyarihang ibinigay sa akin ng Panginoon . Ang kapangyarihang ito’y ibinigay sa akin para sa ikakatibay , hindi para sa ikasisira ninyo .
47013011	Mga kapatid , hanggang dito na lamang , at paalam na sa inyo . Sikapin ninyong maging ganap at sundin ninyo ang mga payo ko ; magkaisa na kayo , at mamuhay nang payapa . Sa gayon , sasainyo ang Diyos ng pag-ibig at kapayapaan .
47013012	Magbatian kayo bilang magkakapatid kay Cristo . ng banal na halik . Kinukumusta kayo ng lahat ng mga kapatid sa iglesya .
47013013	
47013014	Nawa’y sumainyong lahat ang pagpapala ng Panginoong Jesu-Cristo , at ang pag-ibig ng Diyos , at ang pakikisama ng Espiritu Santo .
48001001	Mula kay Pablo na hinirang na apostol , hindi ng tao o sa pamamagitan ng tao , kundi ni Jesu-Cristo at ng Diyos Ama na muling bumuhay kay Jesus .
48001002	Ang lahat ng kapatid na naririto ay kasama kong bumabati sa mga iglesya sa Galacia :
48001003	Sumainyo nawa ang pagpapala at kapayapaang mula sa Diyos Ama at sa ating Panginoong Jesu-Cristo .
48001004	Inialay ni Jesu-Cristo ang kanyang sarili dahil sa ating kasalanan ayon sa kalooban ng ating Diyos Ama upang mahango tayo sa kasamaang naghahari ngayon sa sanlibutang ito .
48001005	Purihin ang Diyos magpakailanman ! Amen .
48001006	Nagtataka ako kung bakit kay dali ninyong tumalikod sa Diyos na tumawag sa inyo sa pamamagitan ng kagandahang-loob ni Cristo at kayo’y bumaling agad sa ibang magandang balita .
48001007	Ang totoo’y wala namang ibang magandang balita ; kaya nga lamang , may mga nanggugulo sa inyo at nagsisikap na baguhin ang Magandang Balita ni Cristo .
48001008	Subalit parusahan nawa ng Diyos ang sinuman , maging kami o isang anghel man na mula sa langit , na mangaral sa inyo ng Magandang Balita na iba sa ipinangaral na namin sa inyo .
48001009	Sinabi na namin ito sa inyo , at inuulit ko ngayon , parusahan nawa ng Diyos ang sinumang mangaral sa inyo ng Magandang Balita na naiiba kaysa tinanggap na ninyo .
48001010	Bakit ko sinasabi ito , dahil ba sa nais kong mapuri ng tao ? Hindi ! Ang papuri lamang ng Diyos ang tangi kong hinahangad . Sinisikap ko bang magbigay-lugod sa tao ? Hindi ! Kung iyan ang talagang hangad ko , hindi na sana ako naging alipin ni Cristo .
48001011	Mga kapatid , nais kong malaman ninyo na ang Magandang Balitang ipinangaral ko’y hindi katha ng tao .
48001012	Hindi ko ito tinanggap mula sa tao , at hindi rin itinuro sa akin ng sinumang tao . Si Jesu-Cristo mismo ang naghayag nito sa akin .
48001013	Hindi kaila sa inyo kung paano ako namuhay noon bilang masugid na kaanib ng relihiyon ng mga Judio . Walang awa kong inusig ang iglesya ng Diyos at sinikap na ito’y wasakin .
48001014	Sa relihiyong iyon , ako’y naging masugid nang higit sa maraming Judiong kasing-edad ko , dahil ako’y panatiko sa kaugalian ng aming mga ninuno .
48001015	Ngunit sa kagandahang-loob ng Diyos , minabuti niyang ako’y piliin bago pa ako ipanganak , at tinawag niya ako upang maging isang lingkod niya .
48001016	At nang ihayag sa akin ang kanyang Anak , upang maipangaral ko siya sa mga Hentil , hindi ako humingi ng payo kaninuman .
48001017	Ni hindi rin ako nagpunta sa Jerusalem upang makipagkita sa mga apostol na nauna sa akin ; sa halip , nagpunta ako sa Arabia , at pagkatapos ay bumalik ako sa Damasco .
48001018	Pagkaraan ng tatlong taon , pumunta ako sa Jerusalem upang makipag-usap kay Pedro , at labinlimang araw kaming nagkasama .
48001019	Wala akong nakitang iba pang apostol maliban kay Santiago na kapatid ng Panginoon .
48001020	Totoong lahat ang isinusulat ko sa inyo . Alam ng Diyos na hindi ako nagsisinungaling .
48001021	Pagkatapos , pumunta ako sa ilang lugar sa Siria at sa Cilicia .
48001022	Hindi pa ako kilala noon ng mga Cristiano sa Judea .
48001023	Nakarating lamang sa kanila ang ganitong balita , “ Ang dating umuusig sa atin ay nangangaral na ngayon ng pananampalatayang dati’y sinikap niyang wasakin . ”
48001024	Kaya’t nagpuri sila sa Diyos dahil sa akin .
48002001	Makalipas ang labing-apat na taon , muli akong pumunta sa Jerusalem kasama si Bernabe . Isinama ko rin si Tito .
48002002	Bumalik ako sapagkat inihayag sa akin ng Diyos na dapat akong pumunta doon . Nakipagpulong ako nang sarilinan sa mga kinikilalang pinuno ng iglesya , at inilahad ko sa kanila ang Magandang Balitang ipinapangaral ko sa mga Hentil . Ginawa ko ito dahil ayaw kong mawalan ng kabuluhan ang aking ginawa at ginagawa pa .
48002003	Kahit na isang Griego ang kasama kong si Tito , hindi nila pinilit na magpatuli ito
48002004	kahit may ilang nagkukunwaring mananampalataya na nagtangka ng gayon . Nakihalubilo sila sa amin upang manmanan ang kalayaang taglay natin kay Cristo Jesus , upang kami’y muli nilang maalipin .
48002005	Hindi kami nagpailalim sa kanilang kagustuhan kahit isang saglit , upang maingatan namin para sa inyo ang tunay na kahulugan ng Magandang Balita .
48002006	Ngunit walang idinagdag sa aking ipinapangaral ang mga kinikilalang pinuno ; hindi mahalaga sa akin kung sino man sila , sapagkat walang itinatangi ang Diyos .
48002007	Sa halip , kinilala nila na ako’y pinili ng Diyos upang mangaral ng Magandang Balita sa mga Hentil , tulad ni Pedro na pinili naman upang mangaral ng Magandang Balita sa mga Judio .
48002008	Ang Diyos na nagbigay ng kapangyarihan kay Pedro na mangaral sa mga Judio ang siya ring nagbigay sa akin ng kapangyarihang mangaral sa mga Hentil .
48002009	Nakita nina Santiago , Pedro at Juan , na mga kinikilalang haligi ng iglesya , na ako’y talagang binigyan ng tanging tungkulin na ito , kaya’t tinanggap nila kami ni Bernabe bilang mga kamanggagawa . Pinagkasunduan namin na kami’y sa mga Hentil mangangaral at sila nama’y sa mga Judio .
48002010	Ang hiling lamang nila ay huwag naming pababayaan ang mga dukha , at talaga namang patuloy ko itong ginagawa .
48002011	Nang si Pedro ay nasa Antioquia , harapan kong sinabi sa kanya na mali ang kanyang ginagawa ,
48002012	dahil bago dumating ang ilang sugo ni Santiago , siya’y nakikisalo sa mga Hentil . Subalit nang dumating na ang mga iyon , lumayo na siya at hindi na nakisalo sa mga Hentil dahil sa takot niya sa pangkat ng mga Judio na nagbibigay diin sa pagtutuli .
48002013	At gumaya naman sa kanya ang ibang mga kapatid doon na mga Judio ; pati si Bernabe ay natangay ng kanilang pagkukunwari .
48002014	Nang makita kong ang kanilang ikinikilos ay hindi ayon sa tunay na diwa ng Magandang Balita , sinabi ko kay Pedro sa harap nilang lahat , “ Kung ikaw na isang Judio ay namumuhay na parang Hentil at di bilang Judio , bakit mo ngayon pinipilit ang mga Hentil na mamuhay gaya ng mga Judio ? ”
48002015	Kami’y ipinanganak na Judio , at hindi makasalanang Hentil .
48002016	Gayunman , alam naming ang tao’y pinapawalang-sala dahil sa pananampalataya kay Jesu-Cristo , at hindi dahil sa pagsunod sa Kautusan . Kaya’t kami rin ay sumasampalataya kay Cristo Jesus upang mapawalang-sala sa pamamagitan ng pananampalataya sa kanya , at hindi sa pamamagitan ng pagsunod sa Kautusan . Sapagkat ang tao’y hindi pinapawalang-sala dahil sa pagsunod sa Kautusan .
48002017	Ngunit kung kaming nagsisikap na mapawalang-sala sa pamamagitan ni Cristo ay matagpuang makasalanan pa , nangangahulugan bang si Cristo ay tagapagtaguyod ng kasalanan ? Hinding-hindi !
48002018	Ngunit kung itatayo kong muli ang winasak ko na , ipinapakita kong makasalanan nga ako .
48002019	Ako’y namatay na sa Kautusan sa pamamagitan rin ng Kautusan upang ngayo’y mabuhay para sa Diyos . Namatay na akong kasama ni Cristo sa krus .
48002020	Hindi na ako ang nabubuhay ngayon kundi si Cristo na ang nabubuhay sa akin . At habang ako’y nabubuhay pa sa katawang-lupa , mamumuhay ako sa pananalig sa Anak ng Diyos na umibig sa akin at naghandog ng kanyang buhay para sa akin .
48002021	Hindi ko maaaring tanggihan ang kagandahang-loob ng Diyos . Kung ang tao’y mapapawalang-sala sa pamamagitan ng Kautusan , walang kabuluhan ang pagkamatay ni Cristo !
48003001	Mga hangal kayong mga taga-Galacia ! Sino ang nakagayuma sa inyo ? Maliwanag na ipinahayag na sa inyo kung paano namatay si Jesu-Cristo sa krus !
48003002	Sabihin nga ninyo , tinanggap ba ninyo ang Espiritu sa pamamagitan ng mga gawa ayon sa Kautusan o sa pamamagitan ng inyong pananalig sa inyong narinig tungkol kay Cristo ?
48003003	Talagang napakahangal ninyo ! Nagsimula na kayo sa Espiritu , at ngayo’y nais pa ninyong magtapos sa pamamagitan ng inyong sariling lakas !
48003004	Wala na bang halaga sa inyo ang maraming bagay na pinagtiisan ninyo ? Mayroon pa naman siguro .
48003005	Bakit ipinagkaloob sa inyo ng Diyos ang Espiritu ? Bakit siya gumagawa ng mga himala ? Dahil ba sa inyong mga gawa ayon sa Kautusan , o dahil sa inyong pananalig sa inyong narinig tungkol kay Cristo ?
48003006	Tulad ng nangyari kay Abraham , “ Sumampalataya siya sa Diyos , at dahil dito , siya’y itinuring ng Diyos na taong matuwid . ”
48003007	Kung gayon , maliwanag na ang mga nananalig sa Diyos ang siyang tunay na lahi ni Abraham .
48003008	Bago pa ito nangyari ay ipinahayag na ng kasulatan na ipawawalang-sala ng Diyos ang mga Hentil sa pamamagitan ng kanilang pananalig sa kanya at ang Magandang Balitang ito ay inihayag kay Abraham , “ Sa pamamagitan mo’y pagpapalain ng Diyos ang lahat ng bansa . ”
48003009	Sumampalataya sa Diyos si Abraham kaya’t siya’y pinagpala , at pagpapalain ding tulad niya ang lahat ng nananalig sa Diyos .
48003010	Ang lahat ng umaasa sa mga gawa ayon sa Kautusan ay nasa ilalim ng isang sumpa . Sapagkat nasusulat , “ Sumpain ang hindi sumusunod at hindi gumagawa ng lahat ng nakasulat sa aklat ng Kautusan . ”
48003011	Malinaw na walang taong pinapawalang-sala sa paningin ng Diyos sa pamamagitan ng Kautusan , sapagkat sinasabi ng kasulatan , “ Ang pinawalang-sala ay mabubuhay dahil sa pananampalataya . ” Ang pinawalang-sala dahil sa pananampalataya ay mabubuhay .
48003012	Ang Kautusan ay walang kinalaman sa pananampalataya sa Diyos , sapagkat sinasabi ng kasulatan , “ Ang tumutupad sa lahat ng hinihingi ng Kautusan ay mabubuhay sa pamamagitan ng mga ito . ”
48003013	Tinubos tayo ni Cristo mula sa sumpa ng Kautusan nang siya ay isinumpa para sa atin , sapagkat nasusulat , “ Isinumpa ang bawat ibinitin sa punongkahoy . ”
48003014	Ginawa ito ni Cristo upang ang mga pagpapalang ipinangako ng Diyos kay Abraham ay makamtan din ng mga Hentil sa pamamagitan ni Cristo Jesus . Sa pamamagitan ng pananalig sa kanya ay matatanggap natin ang Espiritung ipinangako ng Diyos .
48003015	Mga kapatid , narito ang isang pangkaraniwang halimbawa . Kapag nalagdaan na ang isang kasunduan , hindi na ito mapapawalang-kabuluhan ninuman . Hindi rin ito maaaring dagdagan .
48003016	Ngayon , nangako ang Diyos kay Abraham at sa kanyang supling . Hindi sinasabi , “ At sa kanyang mga supling , ” na ang tinutukoy ay marami kundi , “ At sa iyong supling , ” na iisa ang tinutukoy at ito’y si Cristo .
48003017	Ito ang ibig kong sabihin , pinagtibay ng Diyos ang kanyang kasunduan at ipinangako niyang tutuparin ito . Ang kasunduang iyon ay hindi mapapawalang-saysay ng Kautusan na dumating pagkaraan ng 430 taon , ni hindi rin mapapawalang-saysay ng Kautusang ito ang mga pangako ng Diyos .
48003018	Kung ang pamana ay ipinagkakaloob dahil sa Kautusan , hindi na ito dahil sa pangako . Ngunit ang pamana ay ibinigay ng Diyos kay Abraham bilang katuparan ng kanyang pangako .
48003019	Kung ganoon , bakit pa ibinigay ang Kautusan ? Ibinigay ito upang maipakita kung ano ang paglabag . Bago dumating ang anak na pinangakuan , ibinigay ang Kautusang ito sa pamamagitan ng mga anghel , sa tulong ng isang tagapamagitan .
48003020	Ngunit hindi kailangan ang tagapamagitan kung iisang panig lamang ang gumagawa ng kasunduan — at ang Diyos ay iisa .
48003021	Ang ibig bang sabihin nito’y sumasalungat ang Kautusan sa mga pangako ng Diyos ? Hinding-hindi ! Kung nakapagbibigay-buhay sana ang Kautusan , ang tao’y magiging matuwid sa paningin ng Diyos sa pamamagitan ng pagsunod niya rito .
48003022	Ngunit ayon sa kasulatan , ang lahat ng tao’y alipin ng kasalanan , kaya’t ang ipinangako ng Diyos ay matatanggap sa pamamagitan ng pananalig kay Jesu-Cristo na ibibigay sa lahat ng sumampalataya .
48003023	Bago dumating ang panahon ng pananampalataya , tayo’y ikinulong ng Kautusan hanggang sa ang pananampalatayang ito kay Cristo ay mahayag .
48003024	Kaya’t ang Kautusan ang naging tagapangalaga natin hanggang sa dumating si Cristo upang tayo’y mabilang na matuwid sa pamamagitan ng pananalig sa kanya .
48003025	Ngayong sumasampalataya na tayo kay Cristo , wala na tayo sa pangangalaga ng Kautusan .
48003026	Dahil sa inyong pananalig kay Cristo Jesus , kayong lahat ay anak ng Diyos .
48003027	Ang buhay mismo ni Cristo ang isinuot sa inyo na parang damit nang kayo’y mabautismuhan sa kanya .
48003028	Wala nang pagkakaiba ang Judio at ang Griego , ang alipin at ang malaya , ang lalaki at ang babae . Kayong lahat ay iisa na dahil sa inyong pakikipag-isa kay Cristo Jesus .
48003029	At kung kayo’y kay Cristo , kayo’y lahi ni Abraham at tagapagmana ng mga pangako ng Diyos .
48004001	Ito ang ibig kong sabihin : habang bata pa ang tagapagmana , hindi siya nakakahigit sa isang alipin kahit na siya ang may-ari ng lahat ,
48004002	sapagkat siya’y nasa ilalim pa ng pamamahala ng mga tagapangasiwa hanggang sa panahong itinakda ng kanyang ama .
48004003	Gayundin naman , noong hindi pa tayo nananalig kay Cristo , tayo’y nasa ilalim ng mga tuntuning umiiral sa sanlibutang ito .
48004004	Ngunit nang sumapit ang takdang panahon , isinugo ng Diyos ang kanyang Anak . Isinilang siya ng isang babae at namuhay sa ilalim ng Kautusan
48004005	upang palayain ang mga nasa ilalim ng Kautusan . Sa gayon , tayo’y maibibilang sa mga anak ng Diyos .
48004006	At upang patunayan na kayo’y mga anak ng Diyos , isinugo niya ang Espiritu ng kanyang Anak sa ating mga puso , at nang sa gayon ay makatawag tayo sa Diyos ng “ Ama , Ama ko ! ”
48004007	Hindi na kayo alipin kundi anak , at dahil kayo ay anak , kayo ay ginawa rin ng Diyos bilang mga tagapagmana niya .
48004008	Noong hindi pa ninyo nakikilala ang Diyos , kayo’y alipin ng mga diyus-diyosan ,
48004009	ngunit ngayong nakikilala na ninyo ang Diyos , o mas tamang sabihin , ngayong nakikilala na kayo ng Diyos , bakit kayo bumabalik sa mga tuntuning walang bisa at walang halaga ? Bakit gusto na naman ninyong paalipin sa mga iyon ?
48004010	May itinatangi kayong mga araw , mga buwan , mga panahon at mga taon !
48004011	Nag-aalala akong baka nasayang lamang ang pagpapagal ko para sa inyo .
48004012	Nakikiusap ako sa inyo mga kapatid , tularan ninyo ako . Hindi na ako saklaw ng Kautusan , tulad ninyo noon . Wala kayong nagawang masama laban sa akin .
48004013	Alam naman ninyo na kaya ko ipinangaral sa inyo noon ang Magandang Balita ay dahil nagkasakit ako .
48004014	Gayunman , hindi ninyo ako tinakwil o tinanggihan , kahit na naging pasanin ninyo ako dahil sa aking karamdaman . Sa halip , tinanggap ninyo ako na parang anghel ng Diyos , at para pa ngang si Cristo Jesus !
48004015	Nasaan ngayon ang kagalakang ipinamalas ninyo noon sa akin ? Ako mismo ang makakapagpatotoo na kung maaari nga lamang pati ang inyong mga mata’y dudukitin ninyo at ibibigay sa akin noon .
48004016	Ngayon , ituturing ba ninyo akong kaaway dahil sa sinasabi ko sa inyo ang katotohanan ?
48004017	Nagpapakita nga sa inyo ng malasakit ang mga taong iyan , ngunit hindi mabuti ang kanilang layunin . Nais lamang nila kayong ilayo sa akin upang sa kanila kayo mapalapit .
48004018	Hindi masama ang magmalasakit , kung palaging mabuti ang layunin at hindi kung kaharap lamang ninyo ako !
48004019	Mga anak ko , dahil sa inyo’y minsan pa akong nagdaranas ng hirap tulad ng babaing nanganganak , hanggang sa ganap kayong mahubog kay Cristo .
48004020	Sana’y kasama ko kayo ngayon upang maiba ang tono ng aking pagsasalita sapagkat talagang nag-aalala ako tungkol sa inyo .
48004021	Sabihin nga ninyo sa akin , kayong nagnanais mapasailalim ng Kautusan , hindi ba ninyo napapakinggan ang sinasabi sa Kautusan ?
48004022	Sinasabi roon na si Abraham ay nagkaanak ng dalawang lalaki , isa sa alipin at isa sa malaya .
48004023	Ang anak niya sa alipin ay ipinanganak sa karaniwang paraan , ngunit ang anak niya sa malaya ay katuparan ng pangako ng Diyos .
48004024	Ito’y isang paghahambing . Ang dalawang babae ay larawan ng dalawang kasunduan , ang isa ay ang tipan sa Bundok ng Sinai na kinakatawan ni Hagar at ng kanyang mga anak , na pawang mga alipin .
48004025	Si Hagar ay kumakatawan sa Bundok ng Sinai na nasa Arabia , Ang Sinai ay isang bundok sa Arabia . at larawan ng kasalukuyang Jerusalem na nasa pagkaalipin , kasama ng kanyang mga mamamayan .
48004026	Ngunit ang Jerusalem na nasa langit ay malaya , at siya ang ating ina .
48004027	Ayon sa nasusulat , “ Magsaya ka , O babaing hindi magkaanak ! Humiyaw ka sa galak , ikaw na hindi pa nakaranas ng hirap sa panganganak ! Sapagkat higit na marami ang anak ng babaing nangungulila kaysa babaing may asawa . ”
48004028	Mga kapatid , tulad ni Isaac , tayo’y mga anak ayon sa pangako .
48004029	Kung noong una , ang ipinanganak ayon sa Espiritu ay inuusig ng ipinanganak ayon sa karaniwang paraan , gayundin naman ngayon .
48004030	Ngunit ganito ang sinasabi ng kasulatan , “ Palayasin mo ang babaing alipin at ang kanyang anak , sapagkat ang anak ng alipin ay hindi dapat makibahagi sa mana ng anak ng malaya . ”
48004031	Kaya nga , mga kapatid , hindi tayo anak ng alipin kundi ng malaya .
48005001	Malaya na tayo dahil pinalaya tayo ni Cristo . Kaya magpakatatag kayo at huwag nang paalipin pang muli !
48005002	Akong si Pablo ang nagsasabi sa inyo , kapag nagpatuli kayo , binabale-wala ninyo si Cristo .
48005003	Inuulit ko , ang lahat ng taong nagpatuli ay kailangang sumunod sa buong Kautusan .
48005004	Kayong nagsisikap na maging matuwid sa pamamagitan ng pagtupad sa Kautusan , inihiwalay ninyo ang inyong sarili kay Cristo at tinanggihan ninyo ang kagandahang-loob ng Diyos ,
48005005	ngunit kami’y umaasa na kami’y magiging matuwid sa pamamagitan ng pananampalataya at ito’y sa kapangyarihan ng Espiritu Santo .
48005006	Sa mga nakipag-isa na kay Cristo Jesus , hindi na mahalaga kung ang isang tao ay tuli o hindi . Ang mahalaga’y ang pananampalatayang nakikita sa mga gawaing udyok ng pag-ibig .
48005007	Mabuti na sana ang inyong ginagawa . Sino ang pumigil sa inyong pagsunod sa katotohanan ?
48005008	Hindi iyan gagawin ng Diyos na tumawag sa inyo .
48005009	Ang sabi nga , “ Napapaalsa ng kaunting pampaalsa ang buong masa ng harina . ”
48005010	Naniniwala akong sasang-ayon kayo sa akin sa bagay na ito , dahil sa ating kaugnayan sa Panginoon . At natitiyak kong paparusahan ng Diyos ang sinumang nanggugulo sa inyo .
48005011	Mga kapatid , kung talagang nangangaral pa ako na kailangan ang pagtutuli , bakit pa ako inuusig hanggang ngayon ? Kung iyo’y totoo , hindi na sana nila ikinagagalit ang aking pangangaral tungkol sa pagkamatay ni Cristo sa krus .
48005012	Mabuti pa’y tuluyan nang magpakapon ang mga nanggugulo sa inyo at hindi lang magpatuli .
48005013	Mga kapatid , tinawag kayo upang maging malaya . Ngunit huwag naman ninyong gamitin ang inyong kalayaan upang masunod ang hilig ng laman , kundi maglingkod kayo sa isa’t isa sa diwa ng pag-ibig .
48005014	Sapagkat ang buong Kautusan ay nauuwi sa isang pangungusap , “ Ibigin mo ang iyong kapwa gaya ng pag-ibig mo sa iyong sarili . ”
48005015	Ngunit kung kayo’y nagkakagatan at nagsasakmalang parang mga hayop , mauubos kayo .
48005016	Sinasabi ko sa inyo , ang Espiritu ang gawin ninyong patnubay sa inyong buhay at hindi kayo magiging alipin ng hilig ng laman .
48005017	Sapagkat ang mga nasa ng laman ay laban sa kalooban ng Espiritu , at ang kalooban ng Espiritu ay laban sa mga nasa ng laman . Laging naglalaban ang dalawang ito kaya’t hindi ninyo magawâ ang nais ninyong gawin .
48005018	Kung pinapatnubayan kayo ng Espiritu , wala na kayo sa ilalim ng Kautusan .
48005019	Hindi maikakaila ang mga hilig ng laman : pakikiapid , kahalayan at kalaswaan ;
48005020	pagsamba sa diyus-diyosan , pangkukulam , pagkapoot sa isa’t isa , pag-aaway-away , pagseselos , pagkakagalit at kasakiman , pagkakampi-kampi at pagkakabaha-bahagi ,
48005021	pagkainggit , pagpatay . paglalasing , kalayawan , at iba pang katulad nito . Muli ko kayong binabalaan : ang gumagawa ng mga ito ay hindi magkakaroon ng bahagi sa kaharian ng Diyos .
48005022	Subalit ang bunga ng Espiritu ay pag-ibig , kagalakan , kapayapaan , katiyagaan , kabaitan , kabutihan , katapatan ,
48005023	kahinahunan , at pagpipigil sa sarili . Walang batas laban sa mga ito .
48005024	At pinatay na ng mga nakipag-isa kay Cristo Jesus ang kanilang makasariling pagkatao , pati na ang mga masasamang hilig nito .
48005025	Kung ang Espiritu ang nagbibigay-buhay sa atin , siya na rin ang paghariin natin sa ating buhay .
48005026	Huwag na tayong maging palalo , huwag na nating galitin ang isa’t isa , at huwag na rin tayong mag-inggitan .
48006001	Mga kapatid , kung may makagawa ng kasalanan , kayong pinapatnubayan ng Espiritu ang magtuwid sa kanya . Gawin ninyo iyon nang mahinahon , at mag-ingat kayo , baka kayo naman ang matukso .
48006002	Magtulungan kayo sa pagdadala ng pasanin ng bawat isa , sa gayong paraan ay matutupad ninyo ang utos ni Cristo .
48006003	Dahil inaakala ninyong kayo’y nakakahigit sa iba , subalit hindi naman , dinadaya ninyo ang inyong sarili .
48006004	Suriin ng bawat isa ang kanyang sarili . Magalak siya kung mabuti ang kanyang ginagawa , huwag na niyang ihambing pa iyon sa gawa ng iba ,
48006005	sapagkat ang pananagutan ng bawat isa ay ang kanyang sariling gawain .
48006006	Dapat bahaginan ng lahat ng mga pagpapalang tinatamasa ng mga tinuturuan ang mga nagtuturo ng salita ng Diyos .
48006007	Huwag ninyong akalaing madadaya ninyo ang Diyos . Kung ano ang itinanim ng tao , iyon din ang kanyang aanihin .
48006008	Ang sumusunod sa nasa ng kanyang laman ay mag-aani ng kapahamakan . Ngunit ang sumusunod naman sa Espiritu ay mag-aani ng buhay na walang hanggan .
48006009	Kaya’t huwag tayong magsawa sa paggawa ng mabuti ; pagdating ng takdang panahon tayo ay aani kung hindi tayo magsasawa .
48006010	Kaya nga , sa lahat ng pagkakataon ay gumawa tayo ng mabuti sa lahat ng tao , lalo na sa mga kapatid natin sa pananampalataya .
48006011	Mapapansin ninyo na malalaki ang titik ng sulat na ito . Ako ang siyang sumulat nito !
48006012	Ang mga taong naghahangad na mapuri ng kapwa ang namimilit sa inyong kayo’y magpatuli . Ginagawa nila iyon upang huwag silang usigin dahil sa krus ni Cristo .
48006013	Kahit na silang mga tuli ay hindi naman tumutupad sa Kautusan ; nais lamang nilang patuli kayo upang maipagmalaki nila na kayo man ay tumutupad sa tuntuning iyon .
48006014	Huwag nawang mangyari sa akin ang ganon . Ang ipinagmamalaki ko ay ang kamatayan ng ating Panginoong Jesu-Cristo . Sapagkat sa pamamagitan nito , ang mundong ito’y patay na para sa akin , at ako nama’y patay na rin sa mundo .
48006015	Hindi mahalaga kung tuli man o hindi ang isang tao . Ang mahalaga’y kung siya nga ay naging bagong nilalang .
48006016	Manatili nawa ang kapayapaan at habag ng Diyos sa lahat ng namumuhay ayon sa tuntuning ito , at sa buong bayan ng Diyos .
48006017	Kaya mula ngayon , huwag nang dagdagan ninuman ang aking mga paghihirap . Sapat na ang mga pilat na taglay ko para makilalang ako’y lingkod ni Jesus .
48006018	Mga kapatid , sumainyo nawang lahat ang pagpapala ng ating Panginoong Jesu-Cristo . Amen .
49001001	Mula kay Pablo , na apostol ni Cristo Jesus ayon sa kalooban ng Diyos , Para sa mga hinirang ng Diyos na nasa Efeso at tapat na sumasampalataya kay Cristo Jesus :
49001002	Sumainyo nawa ang pagpapala at kapayapaang mula sa Diyos na ating Ama at sa Panginoong Jesu-Cristo .
49001003	Purihin ang Diyos at Ama ng ating Panginoong Jesu-Cristo ! Pinagkalooban niya tayo ng lahat ng pagpapalang espirituwal at makalangit dahil sa ating pakikipag-isa kay Cristo .
49001004	Bago pa likhain ang sanlibutan , pinili na niya tayo upang maging kanya sa pamamagitan ng ating pakikipag-isa kay Cristo , upang tayo’y maging banal at walang kapintasan sa harap niya . Dahil sa pag-ibig ng Diyos ,
49001005	tayo’y kanyang pinili upang maging anak niya sa pamamagitan ni Jesu-Cristo . Iyan ang kanyang layunin at kalooban .
49001006	Purihin natin siya dahil sa kanyang kahanga-hangang pagkalinga sa atin sa pamamagitan ng kanyang minamahal na Anak !
49001007	Tinubos tayo ni Cristo sa pamamagitan ng kanyang dugo , at sa gayon ay pinatawad na ang ating mga kasalanan . Ganoon kadakila ang kanyang kagandahang-loob
49001008	na ibinigay sa atin . Sa pamamagitan ng kanyang karunungan at kaalaman ,
49001009	ipinaunawa sa atin ng Diyos ang hiwaga ng kanyang kalooban na isasakatuparan sa pamamagitan ni Cristo
49001010	pagdating ng takdang panahon . Layunin niyang tipunin ang lahat ng nilikha sa langit at sa lupa , at ipasailalim ang mga ito kay Cristo .
49001011	Dahil kay Cristo , tayo rin ay naging pag-aari ng Diyos na siyang nagsagawa ng lahat ng bagay ayon sa layunin ng kanyang kalooban .
49001012	Tayong mga unang umasa sa kanya ay pinili niya upang parangalan ang kanyang kaluwalhatian .
49001013	Kayo man ay naging bayan ng Diyos matapos ninyong marinig ang salita ng katotohanan , ang Magandang Balita na nagdudulot ng kaligtasan . Sumampalataya kayo kay Cristo , kaya’t ipinagkaloob sa inyo ang Espiritu Santo na ipinangako ng Diyos bilang tatak ng pagkahirang sa inyo .
49001014	Ang Espiritu ang katibayan na makakamit natin ang mga pangako ng Diyos para sa atin , hanggang sa makamtan natin ang lubos na kaligtasan . Purihin natin ang kanyang kaluwalhatian !
49001015	Kaya nga , mula nang mabalitaan ko ang tungkol sa inyong pananalig sa Panginoong Jesus at ang inyong pag-ibig sa lahat ng kanyang mga banal ,
49001016	walang tigil ang pasasalamat ko sa Diyos para sa inyo tuwing ipinapanalangin ko kayo .
49001017	Hinihiling ko sa Diyos ng ating Panginoong Jesu-Cristo , ang maluwalhating Ama , na ipagkaloob niya sa inyo ang Espiritu na nagbibigay ng karunungan at nagpapahayag tungkol sa Diyos upang lubos ninyo siyang makilala .
49001018	Nawa’y liwanagan ng Diyos ang inyong isip upang malaman ninyo kung ano ang inyong inaasahan sa kanyang pagkatawag sa inyo , kung gaano kasagana ang pagpapalang inilaan niya para sa kanyang mga banal ,
49001019	at kung ano ang di-masukat na kapangyarihang kaloob niya sa atin na mga nananalig sa kanya . Ang kapangyarihan ding iyon
49001020	ang muling bumuhay kay Cristo at nag-upo sa kanya sa kanan ng Diyos sa kalangitan .
49001021	Kaya’t nasa ilalim ng kapangyarihan ni Cristo ang lahat ng paghahari , kapamahalaan , kapangyarihan , at pamunuan sa kalangitan . Higit na dakila ang kanyang pangalan kaysa sa lahat , hindi lamang sa panahong ito kundi maging sa darating .
49001022	Ipinailalim ng Diyos sa paa ni Cristo ang lahat ng bagay , at ginawa siyang ulo ng lahat ng bagay para sa iglesya .
49001023	Ang iglesya ang katawan at kapuspusan ni Cristo , na siya namang pumupuno sa lahat ng bagay .
49002001	Noong una’y patay kayo dahil sa inyong mga pagsuway at mga kasalanan .
49002002	Sinusunod ninyo noon ang masamang takbo ng mundong ito , at napailalim kayo sa prinsipe ng kasamaan , ang espiritung naghahari sa mga taong ayaw pasakop sa Diyos .
49002003	Ang totoo , tayong lahat ay dati ring namumuhay ayon sa ating laman , at sumusunod sa masamang hilig ng katawan at pag-iisip . Kaya’t sa ating likas na kalagayan , kabilang tayo sa mga taong kinapopootan ng Diyos .
49002004	Subalit napakasagana ng habag ng Diyos at napakadakila ng pag-ibig niya sa atin .
49002005	Tayo’y binuhay niyang kasama ni Cristo noong tayo’y mga patay pa dahil sa ating pagsuway . Naligtas nga kayo dahil sa kanyang kagandahang-loob .
49002006	Dahil sa ating pakikipag-isa kay Cristo Jesus , tayo’y muling binuhay na kasama niya upang mamunong kasama niya sa kalangitan .
49002007	Ginawa niya ito upang sa darating na mga panahon ay maipakita niya ang di-masukat na kasaganaan ng kanyang kagandahang-loob , sa pag-ibig niya sa atin sa pamamagitan ni Cristo Jesus .
49002008	Sapagkat dahil sa kagandahang-loob ng Diyos kayo ay naligtas sa pamamagitan ng pananampalataya ; at ang kaligtasang ito’y kaloob ng Diyos at hindi sa pamamagitan ng inyong sarili ;
49002009	hindi ito bunga ng inyong mga gawa kaya’t walang dapat ipagmalaki ang sinuman .
49002010	Sapagkat tayo’y nilalang ng Diyos ; nilikha sa pamamagitan ni Cristo Jesus upang iukol natin ang ating buhay sa paggawa ng mabuti . Iyan ang layuning pinili ng Diyos para sa atin noong una pa man .
49002011	Kaya’t alalahanin ninyo ang dati ninyong kalagayan . Kayo’y ipinanganak na mga Hentil , at “ di-tuli ” ang tawag sa inyo ng mga Judio . Ang mga Judio naman ay tinatawag na mga “ tuli ” dahil sa ginagawa nila sa kanilang katawan .
49002012	Noong panahong iyon , hiwalay kayo kay Cristo , hindi kabilang sa bayang Israel , at hindi saklaw ng tipan na nababatay sa mga pangako ng Diyos . Noo’y nabubuhay kayo sa mundo na walang pag-asa at walang Diyos .
49002013	Ngunit ngayon , dahil sa inyong pakikipag-isa kay Cristo Jesus , kayo na dati’y malayo sa Diyos ay inilapit sa pamamagitan ng dugo ni Cristo .
49002014	Sapagkat si Cristo mismo ang nagbigay sa atin ng kapayapaan dahil ang mga Judio at ang mga Hentil ay kanyang pinag-isa . Sa pamamagitan ng kanyang katawan , pinawi niya ang alitan na parang pader na naghihiwalay sa atin .
49002015	Pinawalang-bisa niya ang Kautusang pawang mga utos at alituntunin upang ang mga Judio at mga Hentil ay maging iisang bayan na lamang , at sa ganito’y maghari ang kapayapaan .
49002016	Sa pamamagitan ng kanyang kamatayan sa krus , winakasan niya ang kanilang alitan , pinagkasundo sila sa Diyos at pinagbuklod sa iisang katawan .
49002017	Naparito nga si Cristo at ipinangaral niya sa lahat ang Magandang Balita ng kapayapaan , sa inyong mga Hentil , at sa inyong mga Judio .
49002018	Dahil kay Cristo , tayo’y kapwa nakakalapit sa presensya ng Ama sa pamamagitan ng iisang Espiritu .
49002019	Samakatuwid , hindi na kayo dayuhan o taga-ibang bansa , kundi kababayan na ng mga hinirang ng Diyos at kabilang sa kanyang sambahayan .
49002020	Tulad ng isang gusali , kayo’y itinayo sa pundasyong inilagay ng mga apostol at mga propeta , na ang batong panulukan ay si Cristo Jesus .
49002021	Sa pamamagitan niya , ang bawat bahagi ng gusali ay nagkakaugnay-ugnay at nagiging isang banal na templo ng Panginoon .
49002022	Dahil din sa inyong pakikipag-isa sa kanya , kayo man ay kasama nilang naging bahagi ng tahanan ng Diyos sa pamamagitan ng Espiritu .
49003001	Dahil dito , akong si Pablo ay naging bilanggo para kay Cristo Jesus sa Panginoong Jesus . alang-alang sa inyong mga Hentil .
49003002	Marahil ay nabalitaan na ninyo na dahil sa kagandahang-loob ng Diyos ay pinagkatiwalaan niya ako ng tungkuling ito para sa inyong ikabubuti .
49003003	Tulad ng naisulat ko na , ipinahayag sa akin ng Diyos ang kanyang hiwaga .
49003004	At habang binabasa ninyo ito , malalaman ninyo kung ano ang pagkaunawa ko sa hiwaga tungkol kay Cristo .
49003005	Ito’y hindi ipinaalam sa mga tao noong mga nakaraang panahon , ngunit inihayag ngayon ng Diyos sa pamamagitan ng Espiritu , sa kanyang mga banal na apostol at mga propeta .
49003006	At ito ang lihim : sa pamamagitan ng Magandang Balita , ang mga Hentil ay may bahagi rin sa mga pagpapala ng Diyos tulad ng mga Judio ; kabilang din sila sa iisang katawan at may bahagi sa pangako ng Diyos dahil kay Cristo Jesus .
49003007	Sa kagandahang-loob ng Diyos , ako’y ginawa niyang lingkod upang ipangaral ang Magandang Balita . Ang tungkuling ito’y ibinigay niya sa akin sa pamamagitan ng kanyang kapangyarihan .
49003008	Ako ang pinakahamak sa lahat ng mga pinili ng Diyos . Gayunma’y minarapat niyang ipagkaloob sa akin ang natatanging karapatan na ito , ang mangaral ng Magandang Balita sa mga Hentil tungkol sa di-masukat na kayamanan ni Cristo ,
49003009	at magpaliwanag sa lahat kung paano isasagawa ng Diyos ang kanyang lihim na plano . Sa mga nakaraang panahon ay inilihim ito ng Diyos na lumikha ng lahat ng bagay .
49003010	Ginawa niya ito upang sa pamamagitan ng iglesya ay maipakilala ngayon sa mga pinuno at mga maykapangyarihan sa sangkalangitan ang walang hanggang karunungan ng Diyos na nahahayag sa iba’t ibang paraan .
49003011	Ito’y alinsunod sa kanyang layunin bago pa man likhain ang sanlibutan . Tinupad niya ang layuning ito sa pamamagitan ni Cristo Jesus na ating Panginoon .
49003012	Dahil sa ating pakikipag-isa at pananalig sa kanya , makakalapit tayo sa Diyos nang may pagtitiwala at panatag ang loob .
49003013	Kaya’t hinihiling ko sa inyo na huwag kayong panghihinaan ng loob dahil sa mga kahirapang tinitiis ko alang-alang sa inyo , sapagkat ito’y para sa inyong ikararangal .
49003014	Dahil dito , ako’y lumuluhod sa Ama ,
49003015	na siyang pinagmulan ng bawat sambahayan sa langit at sa lupa .
49003016	Idinadalangin kong palakasin niya ang inyong buhay espirituwal ayon sa kanyang kayamanan at kadakilaan sa pamamagitan ng kanyang Espiritu .
49003017	Nawa’y manatili si Cristo sa inyong mga puso sa pamamagitan ng inyong pananalig sa kanya . Dalangin ko na ang lahat ng inyong gawain ay nag-uugat sa pag-ibig
49003018	upang lubusang maunawaan ninyo , kasama ng mga hinirang ng Diyos , kung gaano kalawak , gaano kahaba , gaano kataas , at gaano kalalim ang kanyang pag-ibig .
49003019	At nawa’y malaman ninyo ang buong pag-ibig ni Cristo na hindi kayang abutin ng pag-iisip upang kayo’y mapuspos ng kapuspusan ng Diyos .
49003020	Sa kanya na makakagawa nang higit pa kaysa maaari nating hilingin at isipin , sa pamamagitan ng kanyang kapangyarihang naghahari sa atin ;
49003021	sa kanya ang kaluwalhatian sa pamamagitan ng iglesya at ni Cristo Jesus magpakailanman ! Amen .
49004001	Kaya’t ako , na isang bilanggo dahil sa Panginoon , ay nakikiusap sa inyo na mamuhay kayo gaya ng nararapat sa mga tinawag ng Diyos .
49004002	Kayo’y maging mapagpakumbabá , mahinahon at matiyaga . Magmahalan kayo at magpasensiya sa isa’t isa .
49004003	Sikapin ninyong mapanatili ang pagkakaisa na kaloob ng Espiritu , sa pamamagitan ng kapayapaang nagbubuklod sa inyo .
49004004	May iisang katawan at iisang Espiritu , tulad ng may iisang pag-asa nang kayo’y tawagin ng Diyos .
49004005	Tayo’y may iisang Panginoon , iisang pananampalataya at iisang bautismo ,
49004006	iisang Diyos at Ama nating lahat . Siya ay higit sa lahat , kumikilos sa lahat , at nananatili sa lahat .
49004007	Ang bawat isa sa ati’y nakatanggap ng tanging kaloob , ayon sa sukat na ibinigay ni Cristo .
49004008	Ganito ang sinasabi ng kasulatan : “ Nang umakyat siya sa kalangitan , nagdala siya ng maraming bihag , at nagbigay ng mga kaloob sa mga tao . ”
49004009	Anong ibig sabihin ng “ umakyat siya ” ? Ang ibig sabihin niyan ay bumabâ muna siya sa mga kailalimang bahagi ng lupa . mga kailaliman ng lupa .
49004010	Ang bumabâ ay siya rin namang umakyat sa kaitaasan ng kalangitan upang mapuno ng kanyang presensya ang lahat ng nilikha .
49004011	At binigyan niya ang ilan ng kaloob upang maging mga apostol , ang iba nama’y mga propeta , ang iba’y ebanghelista , at ang iba’y pastor at guro .
49004012	Ginawa niya ito upang ihanda sa paglilingkod ang lahat ng mga banal , para sa ikatitibay ng katawan ni Cristo , ang iglesya ,
49004013	hanggang makamtan natin ang iisang pananampalataya at pagkakilala sa Anak ng Diyos , at maging ganap ang ating pagkatao ayon sa pagiging-ganap ni Cristo .
49004014	Nang sa gayon , hindi na tayo magiging tulad sa mga batang madaling matangay ng sari-saring aral . Hindi na tayo maililigaw ng mga taong ang hangad ay dalhin tayo sa kamalian sa pamamagitan ng kanilang katusuhan at panlilinlang .
49004015	Sa halip , sa pamamagitan ng pagsasalita ng katotohanan sa diwa ng pag-ibig , tayo’y dapat maging lubos na katulad ni Cristo na siyang ulo nating lahat .
49004016	Sa pamamagitan niya , ang mga bahaging pinag-ugnay-ugnay ng kasukasuan ay magiging isang katawan ; at kung maayos na gumaganap ng tungkulin ang bawat bahagi , ang buong katawan ay lálaki at lalakas sa pamamagitan ng pag-ibig .
49004017	Sa pangalan ng Panginoon , ito ang sinasabi ko sa inyo : huwag na kayong mamuhay tulad ng pamumuhay ng mga walang pananampalataya sa Diyos . Walang kabuluhan ang kanilang iniisip ,
49004018	at wala silang pang-unawa . Dahil sa kanilang kamangmangan at katigasan ng ulo , wala silang bahagi sa buhay na kaloob ng Diyos .
49004019	Sila’y naging alipin ng kahalayan , at wala na silang kahihiyan kaunti man lamang . Wala na silang inaatupag kundi pawang kalaswaan .
49004020	Hindi ganyan ang natutuhan ninyo tungkol kay Cristo .
49004021	Napakinggan na ninyo ang aral ni Jesus at natutuhan na ninyo ang katotohanang nasa kanya .
49004022	Iwanan na ninyo ang dating pamumuhay . Hubarin na ninyo ang inyong dating pagkatao na napapahamak dahil sa masasamang pagnanasa .
49004023	Magbago na kayo ng diwa at pag-iisip ;
49004024	at ang dapat ninyong isuot ay ang bagong pagkatao na nilikhang kalarawan ng Diyos , at nahahayag sa matuwid at banal na pamumuhay ayon sa katotohanan .
49004025	Dahil dito , itakwil na natin ang pagsisinungaling at tayong lahat ay magsabi ng totoo sa isa’t isa , sapagkat tayo’y bahagi ng iisang katawan .
49004026	Kung magagalit man kayo , iwasan ninyo ang kayo’y magkasala . Huwag ninyong hayaang lumubog ang araw na galit pa rin kayo .
49004027	Huwag ninyong bigyan ng pagkakataon ang diyablo .
49004028	Ang magnanakaw ay huwag nang magnakaw ; sa halip , maghanap siya ng marangal na ikabubuhay para makatulong sa mga nangangailangan .
49004029	Huwag kayong gumamit ng masasamang salita ; lagi ninyong sikapin na ang pangungusap ninyo’y makakabuti at angkop sa pagkakataon upang pakinabangan ng mga makakarinig .
49004030	At huwag na ninyong saktan ang kalooban ng Espiritu Santo ng Diyos , sapagkat siya ang tatak ng Diyos sa inyo , ang katibayan na kayo’y tutubusin pagdating ng takdang araw .
49004031	Alisin na ninyo ang lahat ng sama ng loob , poot at galit ; huwag na kayong mambubulyaw , manlalait at mananakit ng damdamin ng kapwa .
49004032	Sa halip , maging mabait kayo at maawain ; magpatawad kayo sa isa’t isa tulad ng pagpapatawad sa inyo ng Diyos dahil kay Cristo .
49005001	Dahil kayo’y mga anak na minamahal ng Diyos , tularan ninyo siya .
49005002	Mamuhay kayong puno ng pag-ibig tulad ni Cristo ; dahil sa kanyang pag-ibig sa atin , inialay niya ang kanyang buhay bilang mabangong alay at handog sa Diyos .
49005003	Kayo’y mga hinirang ng Diyos , kaya’t hindi dapat mabanggit man lamang na kayo’y nakikiapid o gumagawa ng anumang uri ng kahalayan o pag-iimbot .
49005004	Huwag din kayong gagamit ng anumang malaswa o walang kabuluhang pananalita at pagbibirong di nararapat . Sa halip , magpasalamat kayo sa Diyos .
49005005	Alam na ninyong walang bahagi sa kaharian ni Cristo at ng Diyos ang taong nakikiapid , mahalay , o sakim sapagkat ang kasakiman ay isang uri ng pagsamba sa diyus-diyosan .
49005006	Huwag kayong padaya kaninuman sa pamamagitan ng mga pangangatuwirang walang kabuluhan , sapagkat dahil nga sa mga ito , ang Diyos ay napopoot sa mga suwail .
49005007	Kaya’t huwag na kayong makikisama sa kanila .
49005008	Dati , kayo’y nasa kadiliman , ngunit ngayo’y nasa kaliwanagan na , sapagkat kayo’y nasa Panginoon . Mamuhay kayo ngayon nang nararapat sa mga taong nasa liwanag .
49005009	Sapagkat pawang mabuti , matuwid at totoo ang ginagawa ng namumuhay sa liwanag . Espiritu .
49005010	Pag-aralan ninyo kung ano ang kalugud-lugod sa Panginoon .
49005011	Huwag na kayong makikisama sa mga taong gumagawa ng mga bagay na walang ibinubungang kabutihan . Sa halip ay ibunyag ninyo ang mga iyon .
49005012	Kahiya-hiyang mabanggit man lamang ang mga bagay na iyon na ginagawa nila nang lihim .
49005013	Ang lahat ng nalalantad sa liwanag ay nakikilala kung ano talaga ang mga iyon ,
49005014	at nalalantad ang lahat dahil sa liwanag . Kaya’t sinasabi , “ Gumising ka , ikaw na natutulog , bumangon ka mula sa libingan , at liliwanagan ka ni Cristo . ”
49005015	Kaya’t mag-ingat kayo kung paano kayo namumuhay . Mamuhay kayong tulad ng matatalino at di tulad ng mga mangmang .
49005016	Samantalahin ninyo ang bawat pagkakataon na kayo’y makagawa ng mabuti sapagkat punung-puno ng kasamaan ang daigdig ngayon .
49005017	Huwag kayong maging hangal . Unawain ninyo kung ano ang kalooban ng Panginoon .
49005018	Huwag kayong maglalasing , sapagkat mauuwi iyan sa magulong pamumuhay . Sa halip ay dapat kayong mapuspos ng Espiritu .
49005019	Mag-awitan kayo ng mga salmo , mga himno at mga awiting espirituwal ; buong puso kayong umawit at magpuri sa Panginoon .
49005020	Lagi kayong magpasalamat sa Diyos na ating Ama dahil sa lahat ng bagay , sa pangalan ng ating Panginoong Jesu-Cristo .
49005021	Pasakop kayo sa isa’t isa bilang tanda ng inyong paggalang kay Cristo .
49005022	Mga babae , pasakop kayo sa sari-sarili ninyong asawa tulad ng pagpapasakop ninyo sa Panginoon .
49005023	Sapagkat ang lalaki ang ulo ng kanyang asawa , tulad ni Cristo na siyang ulo ng iglesya , na kanyang katawan , at siyang Tagapagligtas nito .
49005024	Kung paanong nasasakop ni Cristo ang iglesya , gayundin naman , ang mga babae ay dapat pasakop nang lubusan sa kanilang asawa .
49005025	Mga lalaki , mahalin ninyo ang inyong asawa na gaya ng pagmamahal ni Cristo sa iglesya . Inihandog niya ang kanyang buhay para sa iglesya
49005026	upang ialay ito sa Diyos , matapos linisin sa pamamagitan ng tubig at ng salita .
49005027	Ginawa niya ito upang ang iglesya ay maiharap niya sa kanyang sarili bilang isang maluwalhating iglesya na walang anumang dungis ni kulubot man upang ito ay maging banal at walang kapintasan .
49005028	Gayundin naman , dapat mahalin ng mga lalaki ang kanilang asawa tulad ng sarili nilang katawan . Ang lalaking nagmamahal sa kanyang asawa ay nagmamahal sa kanyang sarili .
49005029	Walang taong namumuhi sa sarili niyang katawan . Sa halip , ito’y kanyang pinapakain at inaalagaan , tulad ng ginagawa ni Cristo sa iglesya .
49005030	Tayo nga’y mga bahagi ng kanyang katawan .
49005031	Gaya ng sinasabi sa kasulatan , “ Dahil dito’y , iiwan ng lalaki ang kanyang ama’t ina , at magsasama sila ng kanyang asawa ; at sila’y magiging isa . ”
49005032	Ito ay isang dakilang hiwaga na aking inihahayag tungkol sa kaugnayan ni Cristo sa iglesya .
49005033	Kaya’t kayong mga lalaki , mahalin ninyo ang inyong asawa gaya ng inyong sarili ; mga babae , igalang naman ninyo ang inyong asawa .
49006001	Mga anak , sundin ninyo ang inyong mga magulang sa Panginoon , sapagkat ito ang nararapat .
49006002	“ Igalang mo ang iyong ama at ina . ” Ito ang unang utos na may kalakip na pangakong
49006003	“ Ikaw ay giginhawa at hahaba ang iyong buhay sa lupa . ”
49006004	Mga magulang , huwag kayong gumawa ng mga bagay na ikagagalit ng inyong mga anak . Sa halip , palakihin ninyo sila ayon sa disiplina at katuruan ng Panginoon .
49006005	Mga alipin , sundin ninyo ang inyong mga amo dito sa lupa nang may buong paggalang , takot at katapatan , na parang si Cristo ang siya ninyong pinaglilingkuran .
49006006	Gawin ninyo iyan , may nakakakita man o wala , hindi upang mapuri ng mga tao kundi dahil kayo’y mga lingkod ni Cristo at buong pusong sumusunod sa kalooban ng Diyos .
49006007	Maglingkod kayo nang masaya ang kalooban na parang sa Panginoon kayo naglilingkod at hindi sa tao .
49006008	Sapagkat alam ninyong gagantimpalaan ng Panginoon ang bawat mabuting gawa ninuman , maging siya man ay alipin o malaya .
49006009	Mga amo , maging mabait kayo sa inyong mga alipin at huwag silang pagbabantaan . Huwag ninyong kalilimutan na kayo’y parehong alipin ng iisang Panginoon na nasa langit , at siya’y walang itinatangi .
49006010	Bilang pagwawakas , magpakatibay kayo sa kalakasang galing sa Panginoon at sa kanyang dakilang kapangyarihan .
49006011	Gamitin ninyo ang lahat ng kagamitan at sandatang pandigma na kaloob ng Diyos , upang mapaglabanan ninyo ang mga pakana ng diyablo .
49006012	Sapagkat hindi tayo nakikipaglaban sa mga tao , kundi sa mga pinuno , sa mga maykapangyarihan , at sa mga tagapamahala ng kadilimang umiiral sa sanlibutang ito — ang mga hukbong espirituwal ng kasamaan sa himpapawid .
49006013	Kaya’t isuot ninyo ang kasuotang pandigma na mula sa Diyos . Sa gayon , makalalaban kayo kapag dumating ang masamang araw na sumalakay ang kaaway , upang pagkatapos ng labanan ay matatag pa rin kayong nakatayo .
49006014	Kaya’t maging handa kayo . Ibigkis sa inyong baywang ang sinturon ng katotohanan , at isuot sa dibdib ang baluti ng katuwiran ;
49006015	isuot ninyo ang sandalyas ng pagiging handa sa pangangaral ng Magandang Balita ng kapayapaan .
49006016	Lagi ninyong gawing panangga ang pananampalataya , na siyang papatay sa lahat ng nagliliyab na palaso ng diyablo .
49006017	Isuot ninyo ang helmet ng kaligtasan , at gamitin ang tabak ng Espiritu , na walang iba kundi ang Salita ng Diyos .
49006018	Ang lahat ng ito’y gawin ninyo na may panalangin at pagsamo . Manalangin kayo sa lahat ng pagkakataon , sa patnubay ng Espiritu . Lagi kayong maging handa , at patuloy na ipanalangin ang lahat ng hinirang ng Diyos .
49006019	Ipanalangin din ninyong ako’y pagkalooban ng wastong pananalita upang buong tapang kong maipahayag ang hiwaga ng Magandang Balitang ito .
49006020	Dahil sa Magandang Balitang ito , ako’y isinugo , at ngayo’y nakabilanggo . Kaya’t ipanalangin ninyong maipahayag ko ito nang buong tapang gaya ng nararapat .
49006021	Si Tiquico , na mahal nating kapatid at tapat na lingkod ng Panginoon , ang magbabalita sa inyo ng lahat ng bagay tungkol sa aking kalagayan at ginagawa .
49006022	Kaya’t isinusugo ko siya sa inyo upang malaman ninyo ang aming kalagayan , at upang palakasin ang inyong loob .
49006023	Nawa’y ipagkaloob ng Diyos Ama at ng Panginoong Jesu-Cristo sa lahat ng mga kapatid ang kapayapaan at ang pag-ibig na kalakip ng pananampalataya .
49006024	Ang pagpapala ng Diyos ay sumainyong lahat , sa inyo na umiibig nang walang maliw sa ating Panginoong Jesu-Cristo .
50001001	Mula kina Pablo at Timoteo na mga alipin ni Cristo Jesus , Para sa mga taga-Filipos na tagasunod ni Cristo Jesus , gayundin sa mga tagapangasiwa obispo . at mga tagapaglingkod :
50001002	Sumainyo nawa ang pagpapala at kapayapaan ng Diyos na ating Ama at ng Panginoong Jesu-Cristo .
50001003	Nagpapasalamat ako sa aking Diyos tuwing naaalala ko kayo .
50001004	Tuwing ipinapanalangin ko kayong lahat , ako’y laging nagagalak
50001005	dahil sa inyong pakikiisa sa pagpapalaganap ng Magandang Balita tungkol kay Cristo , mula nang ito’y inyong tanggapin hanggang sa kasalukuyan .
50001006	Natitiyak kong ang mabuting gawang pinasimulan sa inyo ng Diyos ay kanyang lulubusin hanggang sa araw ng pagbabalik ni Jesu-Cristo .
50001007	Minamahal ko kayo , kaya dapat lang na pahalagahan ko kayo nang ganito at dahil magkasama tayong tumanggap ng pagpapala ng Diyos , noon pa man nang ako’y malayang nagtatanggol at nagpapalaganap ng Magandang Balita at kahit ngayong ako’y nakabilanggo .
50001008	Nalalaman ng Diyos na ang pananabik ko sa inyong lahat ay kagaya ng pagmamahal sa inyo ni Jesu-Cristo .
50001009	Idinadalangin ko sa Diyos na ang inyong pag-ibig ay patuloy na sumagana at masangkapan ng malinaw na kaalaman at pagkaunawa ,
50001010	upang mapili ninyo ang pinakamahalaga sa lahat . Sa gayon , pagbabalik ni Cristo , matatagpuan kayong malinis , walang kapintasan ,
50001011	at sagana sa magagandang katangiang kaloob sa inyo ni Jesu-Cristo , sa ikararangal at ikadadakila ng Diyos .
50001012	Mga kapatid , nais kong malaman ninyo na ang nangyari sa akin ay nakatulong nang malaki sa ikalalaganap ng Magandang Balita .
50001013	Nalaman ng mga bantay sa palasyo at ng iba pang naririto na ako’y nabilanggo dahil sa pagiging tagasunod ni Cristo .
50001014	At ang karamihan sa mga kapatid ay lalong tumibay sa kanilang pananalig sa Panginoon dahil sa aking pagkabilanggo . Hindi lamang iyon , lalo pang lumakas ang kanilang loob na ipangaral ang salita . ng Diyos .
50001015	Totoo nga na may ilang nangangaral tungkol kay Cristo dahil sa pagkainggit at pagkahilig sa pakikipagtalo , ngunit mayroon din namang nangangaral nang may tapat na hangarin .
50001016	Si Cristo’y ipinapangaral nila dahil sa tunay na pagmamahal , sapagkat alam nilang ako’y hinirang upang ipagtanggol ang Magandang Balita .
50001017	Ngunit ang iba ay nangangaral nang di tapat sa kalooban , kundi dahil sa udyok ng masamang hangarin , sapagkat hangad nilang dagdagan pa ang paghihirap ko sa aking pagkakabilanggo .
50001018	Ngunit walang anuman sa akin ang lahat ng iyon . Ikinagagalak ko pa nga na si Cristo ay naipapangaral , maging tapat man o hindi ang hangarin ng ibang mga nangangaral . Ang isa ko pang ikinagagalak
50001019	ay ang pag-asang muli akong makakalaya sa pamamagitan ng inyong mga panalangin at sa tulong ng Espiritu ni Jesu-Cristo .
50001020	Ang aking pinakananais at inaasahan ay ang hindi ako mapahiya sa anumang bagay ; kundi sa lahat ng panahon ay buong tapang kong maparangalan si Cristo sa buhay o sa kamatayan man .
50001021	Sapagkat para sa akin , si Cristo ang aking buhay at kahit kamatayan ay pakinabang .
50001022	Ngunit kapag ako’y mananatiling buháy , ito’y kapaki-pakinabang din sapagkat ako’y makakagawa pa ng mabubuting bagay . Hindi ko malaman kung alin ang aking pipiliin .
50001023	May pagtatalo sa loob ko ; gusto ko nang pumanaw sa mundong ito upang makapiling ni Cristo , sapagkat ito ang lalong mabuti para sa akin .
50001024	Ngunit alang-alang sa inyo , mas kailangan pang manatili ako sa buhay na ito .
50001025	Dahil dito , natitiyak kong ako’y mabubuhay pa at makakasama ninyong lahat upang matulungan kayong magpatuloy nang may kagalakan sa inyong pananalig sa Panginoon .
50001026	Kung magkagayon , lalo ninyo akong maipagmamalaki at lalo ninyong pupurihin si Cristo Jesus dahil sa aking pagbabalik sa inyo .
50001027	Kaya nga , mga kapatid , pagsikapan ninyong mamuhay ayon sa Magandang Balita ni Cristo . Sa gayon , makabalik man ako sa inyong piling o hindi , makakatiyak pa rin akong kayo’y nananatili sa iisang layunin at sama-samang ipinaglalaban ang pananalig sa Magandang Balita .
50001028	Huwag kayong matakot sa inyong mga kaaway . Magpakatatag kayo sapagkat ito mismo ang palatandaan na sila ay mapapahamak at kayo’y maliligtas , sapagkat ang Diyos ang nagbibigay sa inyo ng tagumpay .
50001029	Dahil ipinagkaloob niya sa inyo , hindi lamang ang manalig sa kanya , kundi ang magtiis din naman alang-alang kay Cristo .
50001030	Ngayon , kasama ko na kayo sa pakikibakang nakita ninyong ginagawa ko noon , at nababalitaan ninyong ginagawa ko pa rin hanggang ngayon .
50002001	Kaya nga , sapagkat mayroong kasiglahan ang buhay kay Cristo , mayroong kaaliwan ng pag-ibig , mayroong pakikiisa ng Espiritu Santo , at mayroong kagandahang-loob at malasakit para sa isa’t isa ,
50002002	lubusin ninyo ang aking kagalakan ; magkaroon kayo ng iisang kaisipan , mabuklod kayo sa iisang pag-ibig , at magkaisa kayo sa puso’t diwa .
50002003	Huwag kayong gumawa ng anuman dahil sa paghahangad ninyong maging tanyag ; sa halip , bilang tanda ng pagpapakumbabá , ituring ninyong higit ang iba kaysa inyong mga sarili .
50002004	Pagmalasakitan ninyo ang kapakanan ng iba , at hindi lamang ang sa inyong sarili .
50002005	Nawa’y magkaroon kayo ng kaisipan na tulad ng kay Cristo Jesus .
50002006	Kahit siya’y likas at tunay na Diyos , hindi niya ipinagpilitang manatiling maging . kapantay ng Diyos .
50002007	Sa halip , kusa niyang hinubad ang pagiging kapantay ng Diyos , at naging katulad ng isang alipin . Ipinanganak siyang tulad ng mga karaniwang tao . At nang si Cristo’y maging tao ,
50002008	nagpakumbabá siya at naging masunurin hanggang kamatayan , maging ito man ay kamatayan sa krus .
50002009	At dahil dito , siya’y lubusang itinaas ng Diyos , at ibinigay sa kanya ang pangalang higit sa lahat ng pangalan .
50002010	Sa gayon , sa pangalan ni Jesus ay luluhod at magpupuri ang lahat ng nasa langit , nasa lupa , at nasa ilalim ng lupa .
50002011	At para sa ikaluluwalhati ng Diyos Ama , ang lahat ay magpapahayag na si Jesu-Cristo ang Panginoon .
50002012	Kaya nga , mga minamahal , tulad ng inyong buong-pusong pagsunod noong ako’y kasama pa ninyo , lalo kayong maging masunurin ngayong ako’y malayo sa inyo . Pagsumikapan ninyong maging ganap ang inyong kaligtasan nang may lubusang paggalang at pag-ibig sa Diyos ,
50002013	sapagkat ang Diyos ang kumikilos sa inyo upang inyong naisin at isagawa ang kanyang kalooban .
50002014	Gawin ninyo ang lahat ng bagay nang walang pagtutol at pagtatalo ,
50002015	upang kayo’y maging mga ulirang anak ng Diyos , matuwid at walang kapintasan sa gitna ng mga taong mapanlinlang at mga masasama . Sa gayon , magsisilbi kayong ilaw sa kanila , tulad ng bituing nagniningning sa kalangitan ,
50002016	habang ibinabalita ninyo sa kanila ang mensahe na nagbibigay-buhay . Sa gayon , sa araw ng pagdating ni Cristo ay maipagmamalaki kong hindi nawalan ng kabuluhan ang aking mga pagpapagal sa inyo .
50002017	Kung ang buhay ko ma’y maging handog para sa inyong paglilingkod at pananampalataya sa Diyos , ako’y natutuwa at ang puso ko’y nakikigalak sa inyo .
50002018	Kaya magalak din kayo at bahaginan ninyo ako ng inyong kagalakan .
50002019	Umaasa ako sa Panginoong Jesus na mapapapunta ko agad riyan si Timoteo upang mapanatag ang aking loob kapag aking malaman mula sa kanya ang inyong kalagayan .
50002020	Wala nang hihigit sa kanya sa pakikiisa sa aking damdamin at pagmamalasakit para sa inyong kapakanan .
50002021	Ang inaatupag lamang ng iba ay ang sarili nilang kapakanan at hindi ang kay Jesu-Cristo .
50002022	Kayo na rin ang nakakaalam sa katapatan ni Timoteo . Kasama ko siya sa pangangaral ng Magandang Balita . Tinulungan niya ako tulad ng pagtulong ng isang anak sa kanyang ama .
50002023	Kaya , binabalak kong papuntahin siya riyan pagkatapos kong matiyak ang magiging kalagayan ko rito .
50002024	Subalit ako’y umaasa , sa tulong ng Panginoon , na ako rin ay makakapunta riyan sa lalong madaling panahon .
50002025	Inisip kong kailangan nang pauwiin diyan ang ating kapatid na si Epafrodito , na aking kamanggagawa at kapwa kawal ng Diyos na isinugo ninyo upang magdala ng inyong kaloob , at upang makatulong rin dito .
50002026	Sabik na sabik na siya sa inyong lahat . siyang makita kayo . Nag-aalala siya dahil sa nabalitaan ninyong nagkasakit siya .
50002027	Tunay ngang siya’y nagkasakit at muntik nang mamatay . Subalit kinahabagan siya ng Diyos , at hindi lamang siya kundi pati ako , upang huwag nang madagdagan pa ang aking kalungkutan .
50002028	Kaya nga , nais ko ring makauwi na siya riyan sapagkat alam kong matutuwa kayong makita siyang muli . Sa gayon , mawawala na ang aking kalungkutan .
50002029	Kaya , tanggapin ninyo siya nang buong galak bilang isang tunay na lingkod ng Panginoon . Igalang ninyo ang mga taong tulad niya .
50002030	Sapagkat muntik na siyang namatay alang-alang sa gawain para kay Cristo ; itinaya niya ang kanyang buhay sa paglilingkod sa akin upang mapunuan ang inyong kakulangan sa akin .
50003001	Sa wakas , mga kapatid , magalak kayo sa Panginoon . Hindi kaabalahan para sa akin na ulitin ang naisulat ko na , dahil ito naman ay para malayo kayo sa kapahamakan .
50003002	Mag-ingat kayo sa mga taong asal-aso , sa mga taong mahilig sa paggawa ng masama . Sila’y mga taong naghihiwa ng kanilang katawan .
50003003	Tayo ang tumanggap ng tunay na pagtutuli , tayong mga sumasamba sa Diyos sa pamamagitan ng kanyang Espiritu . Ang ipinagmamalaki natin ay ang ating buhay kay Cristo Jesus . Hindi tayo umaasa sa mga panlabas na seremonya .
50003004	Ang totoo , ako’y may sapat na dahilan upang panghawakan ang mga panlabas na seremonya . Kung iniisip ninuman na siya’y may katuwirang umasa sa ganitong gawain , lalo na ako .
50003005	Ako’y tinuli nang ikawalong araw mula nang ako’y isilang . Ako’y isang tunay na Israelita , buhat sa angkan ni Benjamin at katutubong Hebreo . Kung pagsunod naman sa Kautusan ang pag-uusapan , ako’y isang Pariseo .
50003006	Dahil sa masugid kong pagsunod sa Kautusan , inusig ko ang iglesya . Kaya’t kung sa pagiging matuwid ayon sa Kautusan , wala ring maisusumbat sa akin .
50003007	Ngunit dahil kay Cristo , ang mga bagay na pinapahalagahan ko noon ay itinuring kong walang kabuluhan ngayon .
50003008	Oo , itinuturing kong walang kabuluhan ang lahat ng bagay bilang kapalit ng lalong mahalaga , ang pagkakilala kay Cristo Jesus na aking Panginoon . Ang lahat ng bagay ay ipinalagay kong walang kabuluhan , makamtan ko lamang si Cristo
50003009	at lubusang makasama niya . Ang aking pagiging matuwid ay hindi sa pamamagitan ng pagsunod sa Kautusan , kundi sa pananalig kay Cristo . Ang pagiging matuwid ko ngayo’y buhat sa Diyos , sa pamamagitan ng pananampalataya .
50003010	Ang tanging hangarin ko ngayon ay lubusang makilala si Cristo , maranasan ang kapangyarihan ng kanyang muling pagkabuhay , makibahagi sa kanyang mga paghihirap , at maging katulad niya sa kanyang kamatayan
50003011	upang ako man ay muling buhayin mula sa mga patay .
50003012	Hindi sa nakamtan ko na ang mga bagay na ito . Hindi rin sa ako’y ganap na ; ngunit sinisikap kong makamtan ang gantimpala sapagkat ito ang dahilan kung bakit ako’y tinawag ni Cristo Jesus .
50003013	Mga kapatid , hindi ko ipinapalagay na nakamit ko na ito . Ngunit isang bagay ang ginagawa ko : nililimot ko ang nakaraan at sinisikap na marating ang layuning nais kong makamtan .
50003014	Nagpapatuloy nga ako patungo sa hangganan upang makamtan ang gantimpala ng pagkatawag sa akin ng Diyos sa pamamagitan ni Cristo Jesus , ang buhay na hahantong sa langit .
50003015	Ganyan ang dapat maging kaisipan nating mga matatag na sa pananampalataya . Kung hindi ganito ang inyong pag-iisip , ipapaunawa iyan sa inyo ng Diyos .
50003016	Ang mahalaga ay ipagpatuloy natin ang ating natutuhan .
50003017	Mga kapatid , tumulad kayo sa halimbawang ipinakita ko sa inyo . Pag-ukulan din ninyo ng pansin ang lahat ng sumusunod sa aming halimbawa .
50003018	Tulad ng malimit kong sabihin sa inyo , at ngayo’y luhaang inuulit ko , marami ang namumuhay bilang mga kaaway ng krus ni Cristo .
50003019	Kapahamakan ang kahihinatnan nila sapagkat ang dinidiyos nila ay ang hilig ng kanilang katawan . Ikinararangal nila ang mga bagay na dapat sana nilang ikahiya , at wala silang iniisip kundi ang mga bagay na makalupa .
50003020	Subalit sa kabilang dako , tayo ay mga mamamayan ng langit . Doon magmumula ang Tagapagligtas na hinihintay natin nang may pananabik , ang Panginoong Jesu-Cristo .
50003021	Sa pamamagitan ng kapangyarihang ginamit niya sa pagpapasuko sa lahat ng bagay , ang ating katawang-lupa na may kahinaan ay babaguhin niya upang maging maluwalhating tulad ng kanyang katawan .
50004001	Kaya nga , mga kapatid kong minamahal at pinapanabikan , aking kagalakan at karangalan , magpakatatag kayo sa inyong pamumuhay na nakaugnay sa Panginoon .
50004002	Nakikiusap ako kina Euodia at Sintique na sila’y magkasundo na bilang magkapatid sa Panginoon .
50004003	Ipinapakiusap ko rin naman sa iyo , tapat kong kasama , na tulungan mo ang dalawang babaing ito . Sila man ay kasama kong nagpagal sa pagpapalaganap ng Magandang Balita , kasama si Clemente at ang iba pang kamanggagawa ko . Ang pangalan nila’y nakasulat sa aklat ng buhay .
50004004	Magalak kayong lagi sa Panginoon . Inuulit ko , magalak kayo !
50004005	Ipadama ninyo sa lahat ang inyong kabutihang-loob . Malapit nang dumating ang Panginoon .
50004006	Huwag kayong mabalisa tungkol sa anumang bagay . Sa halip , hingin ninyo sa Diyos ang lahat ng inyong kailangan sa pamamagitan ng panalanging may pasasalamat .
50004007	At ang kapayapaan ng Diyos na hindi kayang maunawaan ng tao ang siyang mag-iingat sa inyong puso at pag-iisip dahil sa inyong pakikipag-isa kay Cristo Jesus .
50004008	Bilang pagtatapos , mga kapatid , dapat maging laman ng inyong isip ang mga bagay na karapat-dapat at kapuri-puri : mga bagay na totoo , marangal , matuwid , malinis , kaibig-ibig , at kagalang-galang .
50004009	Isagawa ninyo ang lahat ng inyong natutuhan , tinanggap , narinig at nakita sa akin . Sa gayon , sasainyo ang Diyos na nagbibigay ng kapayapaan .
50004010	Labis akong nagagalak sa Panginoon sapagkat pagkaraan ng mahabang panahon , minsan pang ipinamalas ninyo ang inyong pagmamalasakit sa akin . Alam kong hindi ninyo ako nalilimutan , wala nga lamang kayong pagkakataong matulungan ako .
50004011	Hindi ko sinasabi ito dahil sa kayo’y pinaghahanapan ko ng tulong . Natutunan ko nang masiyahan , maging anuman ang aking kalagayan .
50004012	Naranasan ko na ang maghikahos ; naranasan ko na rin ang managana ; natutuhan ko na ang sikreto kung paano masiyahan sa anumang kalagayan sa buhay , ang mabusog o ang magutom , ang managana o ang maghirap .
50004013	Ang lahat ng ito’y magagawa ko dahil sa lakas na kaloob sa akin ni Cristo .
50004014	Gayunman , ikinagagalak ko ang ginawa ninyong pagtulong sa aking mga paghihirap .
50004015	Alam naman ninyo , mga taga-Filipos , na kayo lamang ang iglesyang nakahati ko sa hirap at ginhawa nang umalis ako sa Macedonia noong ako’y nagsisimula pa lamang sa pangangaral ng Magandang Balita .
50004016	Noong ako’y nasa Tesalonica na , makailang ulit ding pinadalhan ninyo ako ng tulong .
50004017	Hindi sa hangad kong laging tumanggap ng mga kaloob , kundi ang nais ko ay makatanggap kayo ng masaganang gantimpala .
50004018	Narito ngayon ang katibayan ng labis-labis na kaloob ninyo sa akin . Higit pa sa pangangailangan ko ang tulong ninyo sa akin na hatid ni Epafrodito . Ang mga ito ay tulad ng mabangong handog sa Diyos , mga alay na katanggap-tanggap at kalugud-lugod sa kanya .
50004019	At buhat sa hindi mauubos na kayamanan ng Diyos , ibibigay niya ang lahat ng inyong kailangan sa pamamagitan ni Cristo Jesus .
50004020	Purihin ang ating Diyos at Ama magpakailanman ! Amen .
50004021	Paratingin ninyo sa lahat ng hinirang ng Diyos at nananalig kay Cristo Jesus ang aking pagbati at ng ating mga kapatid na kasama ko rito .
50004022	Binabati kayo ng lahat ng mga hinirang ng Diyos , lalo na ng mga naglilingkod dito sa palasyo ng Emperador .
50004023	Nawa’y sumainyong lahat ang pagpapala ng Panginoong Jesu-Cristo .
51001001	Mula kay Pablo , apostol ni Cristo Jesus ayon sa kalooban ng Diyos , at mula rin sa kapatid nating si Timoteo :
51001002	Para sa mga taga-Colosas na hinirang ng Diyos at mga tapat na kapatid kay Cristo . Sumainyo nawa ang pagpapala at kapayapaang mula sa Diyos na ating Ama .
51001003	Tuwing ipapanalangin namin kayo , lagi kaming nagpapasalamat sa Diyos na Ama Diyos at Ama . ng ating Panginoong Jesu-Cristo .
51001004	Nabalitaan namin ang inyong pananalig kay Cristo Jesus at ang inyong pag-ibig sa lahat ng hinirang ng Diyos ,
51001005	dahil sa pag-asang makakamtan ninyo na inihanda para sa inyo doon sa langit . Nalaman ninyo ang tungkol sa pag-asang ito nang ipangaral sa inyo ang salita ng katotohanan , ang Magandang Balita na dumating sa inyo .
51001006	Ito’y lumalaganap at nagdadala ng pagpapala sa buong daigdig , tulad ng nangyari sa inyo mula nang marinig at maunawaan ninyo ang katotohanan tungkol sa kagandahang-loob ng Diyos .
51001007	Natutunan ninyo ito kay Epafras , ang aming kamanggagawa , isang tapat na lingkod ni Cristo at kinatawan ninyo . kinatawan namin .
51001008	Sa kanya namin nalaman ang tungkol sa pag-ibig na ipinagkaloob sa inyo ng Espiritu .
51001009	Kaya’t mula nang marinig namin ito , patuloy naming idinadalangin sa Diyos na sana’y ipaunawa niya sa inyo nang lubusan ang kanyang kalooban , sa pamamagitan ng karunungan at pang-unawang kaloob ng Espiritu .
51001010	Sa gayon , makakapamuhay na kayo nang karapat-dapat at kalugud-lugod sa Panginoon , sasagana sa lahat ng uri ng mabubuting gawa , at lalawak ang inyong pagkakilala sa Diyos .
51001011	Idinadalangin din naming patatagin niya kayo sa tulong ng kanyang dakilang kapangyarihan , upang inyong matiis na masaya at may pagtitiyaga ang lahat ng bagay .
51001012	Lagi kayong magpasalamat sa Ama sapagkat minarapat niyang makabahagi kayo sa mga pangako ng Diyos para sa mga hinirang na nasa liwanag .
51001013	Iniligtas niya tayo sa kapangyarihan ng kadiliman at inilipat sa kaharian ng kanyang minamahal na Anak ,
51001014	na nagpalaya at nagdulot sa atin ng kapatawaran sa ating mga kasalanan . sa pamamagitan ng kanyang dugo .
51001015	Si Cristo ang larawan ng Diyos na di-nakikita . Siya ang panganay na anak at pangunahin sa lahat ng mga nilikha .
51001016	Sapagkat sa pamamagitan niya ay nilikha ang lahat ng nasa langit at nasa lupa , nakikita man o hindi , pati ang mga espirituwal na kapangyarihan , paghahari , pamamahala , at pamumuno . Ang lahat ay nilikha ng Diyos sa pamamagitan niya at para sa kanya .
51001017	Siya ang una sa lahat , at ang buong sansinukob ay nananatiling nasa kaayusan sa pamamagitan niya .
51001018	Siya ang ulo ng iglesya na kanyang katawan . Siya ang pasimula , siya ang panganay na anak , ang unang binuhay mula sa mga patay , upang siya’y maging pangunahin sa lahat .
51001019	Sapagkat minarapat ng Diyos na ang buo niyang kalikasan ay manatili sa Anak ,
51001020	at sa pamamagitan ng Anak , niloob ng Diyos na ang lahat ng bagay , maging sa langit o sa lupa , ay makipagkasundo sa kanya ; pakikipagkasundo sa pamamagitan ng pag-aalay ng Anak ng kanyang dugo sa krus . kamatayan ng kanyang Anak sa krus .
51001021	Dati , kayo’y malayo sa Diyos at naging kaaway niya dahil sa inyong paggawa at pag-iisip ng masasama .
51001022	Ngunit sa pamamagitan ng pagkamatay ni Cristo , kayo ay ginawang kaibigan ng Diyos , nang sa gayon ay maiharap niya kayong banal , walang kapintasan at walang dungis .
51001023	Subalit kailangan ninyong manatiling tapat at matatag sa inyong pananampalataya at huwag pabayaang mawala ang pag-asang dulot ng Magandang Balita na inyong narinig . Niloob ng Diyos na akong si Pablo ay maging tagapangaral ng Magandang Balitang ito na ipinahayag sa lahat ng tao sa buong daigdig .
51001024	Nagagalak ako sa aking paghihirap alang-alang sa inyo , sapagkat sa pamamagitan nito’y naipagpapatuloy ko ang paghihirap na kailangan pang gawin ni Cristo para sa iglesya na kanyang katawan .
51001025	Ako’y naging lingkod nito nang piliin ako ng Diyos upang ipahayag sa inyo ang kanyang salita ,
51001026	ang hiwaga na sa mahabang panahon ay inilihim sa maraming sali’t saling lahi , ngunit ngayo’y inihayag na sa kanyang mga pinili .
51001027	Niloob ng Diyos na ihayag sa lahat ng mga Hentil ang dakila at kamangha-manghang hiwagang ito na walang iba kundi si Cristo na nasa inyo . Siya ang ating pag-asa na tayo’y makakabahagi sa kaluwalhatian ng Diyos .
51001028	Iyan ang dahilan kung bakit ipinapangaral namin si Cristo . Ang lahat ay aming pinapaalalahanan at tinuturuan nang may buong kaalaman upang maiharap namin sa Diyos ang bawat isa nang ganap at walang kapintasan dahil sa kanilang pakikipag-isa kay Cristo .
51001029	Ito ang aking pinagsisikapang matupad sa pamamagitan ng kapangyarihang kaloob sa akin ni Cristo .
51002001	Nais kong malaman ninyong gayon na lamang ang pagsisikap ko para sa inyo , gayundin para sa mga taga-Laodicea at sa lahat ng hindi pa nakakakita sa akin nang personal .
51002002	Ginagawa ko ito upang palakasin ang kanilang loob at upang mabuklod sila sa pag-ibig . Sa gayon , mararanasan nila ang ganap na pagpapala ng tunay na pagkaunawa at kaalaman patungkol sa hiwaga ng Diyos , na walang iba kundi si Cristo .
51002003	Sa pamamagitan niya nahahayag ang lahat ng kayamanan ng karunungan at kaalaman ng Diyos .
51002004	Sinasabi ko ito upang hindi kayo mailigaw ninuman sa pamamagitan ng mga pananalitang mapanghikayat .
51002005	Kahit na wala ako riyan , kasama naman ninyo ako sa espiritu . At ako’y nagagalak sa inyong maayos na pamumuhay at matibay na pananalig kay Cristo .
51002006	Sapagkat tinanggap na ninyo si Cristo Jesus bilang Panginoon , mamuhay kayo sa paraang karapat-dapat sa kanya .
51002007	Magpakatatag kayo at patuloy na lumago sa pagkakilala sa kanya . Magpakatibay kayo sa pananampalatayang itinuro sa inyo , at lagi kayong magpasalamat sa Diyos .
51002008	Mag-ingat kayo upang hindi kayo mabihag ninuman sa pamamagitan ng walang kabuluhan at madayang katuruan na hindi kay Cristo nagmula , kundi sa mga tradisyon ng mga tao at sa mga alituntunin ng mundong ito .
51002009	Sapagkat likas kay Cristo ang buong pagka-diyos kahit na siya’y nagkatawang-tao .
51002010	Kaya’t kayo’y ganap na sa pamamagitan ng inyong pakikipag-isa sa kanya , na siyang nakakasakop sa lahat ng kapangyarihan at pamamahala .
51002011	Sa pamamagitan din ni Cristo , kayo’y tinuli hindi ayon sa laman kundi ayon sa Espiritu .
51002012	Sa pamamagitan ng bautismo , nailibing kayong kasama ni Cristo at muli rin kayong nabuhay na kasama niya dahil sa inyong pananalig sa kapangyarihan ng Diyos na muling bumuhay sa kanya .
51002013	Kayong dating patay dahil sa kasalanan , kayong mga Hentil na hindi nasasakop ng Kautusan ay binuhay ng Diyos na kasama ni Cristo . Pinatawad niya ang ating mga kasalanan at
51002014	pinawalang-bisa ang lahat ng naisulat na alituntunin laban sa atin , pati ang mga pananagutang kaugnay nito . Pinawi niya ang lahat ng ito nang ipako siya sa krus .
51002015	Sa pamamagitan ng kanyang kamatayan sa krus , nilupig niya ang mga pinuno at kapangyarihan ng sanlibutan . Ang mga ito’y parang mga bihag na kanyang ipinarada sa madla bilang katunayan ng kanyang pagtatagumpay .
51002016	Kaya’t huwag na kayong magpapasakop pa sa anumang alituntunin tungkol sa pagkain o inumin , tungkol sa mga kapistahan , sa bagong buwan o sa Araw ng Pamamahinga .
51002017	Ang mga ito’y anyo lamang ng mga bagay na darating , ngunit si Cristo ang katuparan ng lahat ng ito .
51002018	Huwag kayong magpapatangay sa mga nagpapakita ng maling pagpapakumbabá at sumasamba sa mga anghel . Ipinagmamalaki nilang sila’y nakakahigit sa inyo dahil sa ipinaggigiitan nilang mga bagay na di naman nakikita . Ngunit ang totoo , nagyayabang lamang sila dala ng kanilang isipang makalaman .
51002019	Hindi sila nagpapasakop kay Cristo na siyang ulo at may kapangyarihan sa buong katawan . Siya rin ang nagdurugtong ng mga bahagi nito sa pamamagitan ng mga kasukasuan at mga litid . Siya ang nangangalaga at nagpapaunlad sa buong katawan ayon sa pag-unlad na ninanais ng Diyos .
51002020	Kayo’y namatay nang kasama ni Cristo at hindi na sakop ng mga alituntunin ng mundong ito . Bakit pa kayo sumusunod sa mga alituntuning tulad ng
51002021	“ Huwag hahawak nito , ” “ Huwag titikim niyan , ” “ Huwag gagalawin iyon ” ?
51002022	Ang mga ito’y utos at katuruan lamang ng tao , at nauukol sa mga bagay na nauubos kapag ginagamit .
51002023	Sa biglang tingin , tila nga makakabuti ang ganoong uri ng pagsamba at ang ganoong pagpapakumbabá at pagpapahirap sa sariling katawan . Ngunit ang mga ito ay hindi nakakapigil sa hilig ng laman .
51003001	Binuhay kayong muli na kasama ni Cristo , kaya’t ang pagtuunan ninyo ng isip ay ang mga bagay na nasa langit na kinaroroonan ni Cristo , na nakaupo sa kanan ng Diyos .
51003002	Ang mga bagay na panlangit ang isaisip ninyo , hindi ang mga bagay na panlupa ,
51003003	sapagkat namatay na kayo at ang inyong tunay na buhay ay natatago sa Diyos , kasama ni Cristo .
51003004	Si Cristo ang inyong buhay , at kapag siya’y nahayag na , mahahayag din kayong kasama niya at makakahati sa kanyang karangalan .
51003005	Kaya’t dapat nang mawala sa inyo ang mga pagnanasang makalaman , ang pakikiapid , kahalayan , mahalay na simbuyo ng damdamin , masasamang nasa , at ang kasakiman na isang uri ng pagsamba sa diyus-diyosan .
51003006	Dahil sa mga ito , tatanggap ng parusa ng Diyos ang mga taong ayaw pasakop sa kanya .
51003007	Kayo man ay namuhay din ayon sa mga pitang iyon nang kayo ay pinaghaharian pa ng mga ito .
51003008	Ngunit ngayon , itakwil na ninyo ang lahat ng galit , poot , at sama ng loob . Iwasan na ninyo ang panlalait at malaswang pananalita .
51003009	Huwag kayong magsisinungaling sa isa’t isa , sapagkat hinubad na ninyo ang dati ninyong pagkatao , pati ang mga gawa nito .
51003010	Isinuot ninyo ang bagong pagkatao na patuloy na nababago at nagiging kalarawan ng Diyos na lumikha sa inyo , upang lalo ninyo siyang makilala .
51003011	Kaya’t sa kalagayang ito , wala nang pagkakaiba ang Griego at ang Judio , ang tuli at ang di-tuli , ang dayuhan at ang mabangis na tao , ang alipin at ang malaya . Ngunit si Cristo ang pinakamahalaga sa lahat , at siya’y nasa inyong lahat .
51003012	Kaya nga , dahil kayo’y hinirang ng Diyos , minamahal niya at pinili para sa kanya , dapat kayong maging mahabagin , mabait , mapagpakumbabá , mahinahon , at mapagtiis .
51003013	Magpasensiya kayo sa isa’t isa at magpatawad kayo kung may hinanakit kayo kaninuman . Magpatawad kayo gaya ng pagpapatawad sa inyo ng Panginoon . ni Cristo , ng Diyos kay Cristo .
51003014	At higit sa lahat , magmahalan kayo , sapagkat ang pag-ibig ang buklod ng ganap na pagkakaisa .
51003015	Paghariin ninyo sa inyong puso ang kapayapaang kaloob ni Cristo , sapagkat iyan ang dahilan kung bakit kayo tinawag sa iisang katawan . Magpasalamat kayong lagi .
51003016	Ang salita ni Cristo’y hayaan ninyong lubusang manatili sa inyong puso . Turuan ninyo at paalalahanan ang isa’t isa nang may buong karunungan . Buong puso kayong umawit ng mga salmo , mga himno at mga awiting espirituwal , nang may pagpapasalamat sa Diyos .
51003017	At anuman ang inyong sasabihin o gagawin , gawin ninyong lahat sa pangalan ng Panginoong Jesus at sa pamamagitan niya’y magpasalamat kayo sa Diyos Ama .
51003018	Mga babae , pasakop kayo sa inyong asawa , sapagkat iyan ang kalooban ng Panginoon .
51003019	Mga lalaki , mahalin ninyo ang inyong asawa , at huwag kayong maging malupit sa kanila .
51003020	Mga anak , sundin ninyong lagi ang inyong mga magulang , sapagkat iyan ang nakalulugod sa Panginoon .
51003021	Mga magulang , huwag ninyong pagagalitan nang labis ang inyong mga anak at baka masiraan sila ng loob .
51003022	Mga alipin , sa lahat ng bagay ay sundin ninyo ang inyong mga amo . May nakakakita man o wala , maglingkod kayo hindi upang kalugdan ng mga tao , kundi dahil sa kayo’y talagang tapat at may takot sa Panginoon .
51003023	Anuman ang inyong ginagawa , gawin ninyo nang buong puso na parang sa Panginoon kayo naglilingkod at hindi sa tao .
51003024	Sapagkat si Cristo ang Panginoong pinaglilingkuran ninyo at alalahanin ninyong pagkakalooban kayo ng Panginoon ng gantimpalang inilaan niya para sa inyo .
51003025	Ang makasalanan naman ay paparusahan niya sa kanilang kasalanan , sapagkat ang Diyos ay walang kinikilingan .
51004001	Mga amo , maging mabuti kayo at makatarungan sa mga naglilingkod sa inyo . Alalahanin ninyong kayo man ay may Panginoon sa langit .
51004002	Maging matiyaga kayo sa pananalangin , laging handa at nagpapasalamat sa Diyos .
51004003	Idalangin ninyo sa Diyos na bigyan kami ng pagkakataon na maipangaral ang kanyang salita at maipahayag ang hiwaga ni Cristo , ang sanhi ng pagkabilanggo ko ngayon .
51004004	Ipanalangin din ninyong maipahayag ko ito nang buong linaw , gaya ng nararapat .
51004005	Maging matalino kayo sa pakikitungo sa mga hindi nananampalataya at pahalagahan ninyo ang bawat pagkakataon .
51004006	Sikapin ninyong laging maging kaaya-aya at kapaki-pakinabang ang inyong pananalita sa kanila , at matuto kayong sumagot nang tama sa sinumang nagtatanong .
51004007	Si Tiquico ang magbabalita sa inyo tungkol sa kalagayan ko rito . Siya ay minamahal naming kapatid , tapat na lingkod at kamanggagawa sa Panginoon .
51004008	Pinapunta ko siya riyan para malaman ninyo ang aming kalagayan , nang sa gayon ay lumakas ang inyong loob .
51004009	Kasama niya ang tapat at minamahal nating kapatid na si Onesimo , na kasamahan ninyo . Sila ang magbabalita sa inyo ng lahat ng nangyari dito .
51004010	Kinukumusta kayo ni Aristarco , na bilanggo ring kasama ko , at ni Marcos na pinsan ni Bernabe . Tungkol naman kay Marcos , mayroon nang bilin sa inyo na malugod ninyo siyang tanggapin pagdating niya riyan .
51004011	Kinukumusta rin kayo ni Jesus na kilala rin sa pangalang Justo . Silang tatlo lamang ang mga Cristianong Judio rito na kasama ko sa pangangaral tungkol sa paghahari ng Diyos , at sila’y malaking tulong sa akin .
51004012	Kinukumusta rin kayo ng kababayan ninyong si Epafras , na lingkod ni Cristo Jesus . Lagi niyang idinadalangin nang buong taimtim na kayo’y maging matatag , ganap , at lubos na masunurin sa kalooban ng Diyos .
51004013	Saksi ako sa pagsisikap niya para sa inyo at sa mga nasa Laodicea at Hierapolis .
51004014	Nangungumusta rin sa inyo si Demas at ang minamahal nating manggagamot na si Lucas .
51004015	Ikumusta ninyo ako sa mga kapatid sa Laodicea , gayundin kay Nimfa at sa iglesyang nagtitipon sa kanyang bahay .
51004016	Pagkabasa ninyo ng sulat na ito , ipabasa rin ninyo ito sa iglesya sa Laodicea . Basahin din ninyo ang sulat kong manggagaling doon .
51004017	At pakisabi ninyo kay Arquipo na ipagpatuloy ang gawaing tinanggap niya sa Panginoon .
51004018	Akong si Pablo ang siyang sumulat ng pagbating ito . Huwag ninyo sanang kalilimutan na ako’y nakabilanggo . Nawa’y sumainyo ang pagpapala ng Diyos .
52001001	Mula kina Pablo , Silas , at Timoteo — Para sa iglesya sa Tesalonica , ang mga hinirang ng Diyos Ama at ng Panginoong Jesu-Cristo . Sumainyo nawa ang pagpapala at kapayapaan ng Diyos .
52001002	Lagi kaming nagpapasalamat sa Diyos dahil sa inyo at tuwina’y kasama kayo sa aming mga dalangin .
52001003	Binabanggit namin sa harapan ng ating Diyos at Ama ang inyong mga gawaing bunga ng inyong pananampalataya , ang inyong mga pagpapagal dahil sa inyong pag-ibig , at ang inyong pagtitiis dahil sa inyong pag-asa sa ating Panginoong Jesu-Cristo .
52001004	Mga kapatid , nalalaman namin na kayo’y pinili ng Diyos na nagmamahal sa inyo .
52001005	Ang Magandang Balitang lubos naming pinaniniwalaan ay ipinahayag namin sa inyo hindi lamang sa pamamagitan ng salita , kundi sa pamamagitan din ng kapangyarihan ng Espiritu Santo . Nakita ninyo kung paano kami namuhay sa inyong piling ; ito ay ginawa namin alang-alang sa inyo .
52001006	Namuhay kayo ayon sa aming halimbawa at ayon sa Panginoon . Nang tanggapin ninyo ang Magandang Balita , dumanas kayo ng napakaraming paghihirap , gayunpama’y taglay pa rin ninyo ang kagalakang kaloob ng Espiritu Santo .
52001007	Kaya’t naging huwaran kayo ng mga kapatid sa Macedonia at Acaya ,
52001008	sapagkat hindi lamang ang katuruan tungkol sa Panginoon ang lumaganap sa Macedonia at Acaya sa pamamagitan ninyo . Ang inyong pananampalataya sa Diyos ay nabalita rin sa lahat ng dako , kaya’t hindi na kailangang magsalita pa kami tungkol dito .
52001009	Ang mga tagaroon na rin ang nagbabalita kung paano ninyo kami tinanggap . Sila rin ang nagsasabi kung paano ninyo tinalikuran ang pagsamba sa mga diyus-diyosan upang maglingkod sa tunay at buháy na Diyos ,
52001010	at maghintay sa pagbabalik ng kanyang Anak mula sa langit . Ito’y si Jesus na muli niyang binuhay ; na siya ring nagliligtas sa atin sa darating na poot ng Diyos .
52002001	Mga kapatid , kayo na rin ang nakakaalam na hindi nawalan ng kabuluhan ang pagpunta namin sa inyo .
52002002	Alam ninyong hinamak kami’t ininsulto sa Filipos , ngunit sa kabila ng maraming hadlang , binigyan kami ng Diyos ng lakas ng loob na ipahayag sa inyo ang Magandang Balita .
52002003	Ang pangangaral namin sa inyo ay hindi batay sa kamalian , o sa masamang pagnanasa , o sa hangad na manlinlang .
52002004	Sapagkat minarapat ng Diyos na ipagkatiwala sa amin ang Magandang Balita , nangangaral kami sa inyo , hindi upang bigyang-kasiyahan ang tao , kundi ang Diyos na nakakasiyasat ng ating puso .
52002005	Alam ng Diyos at alam din ninyo na ang aming pangangaral ay hindi sa pamamagitan ng matatamis na pangungusap , o ng mga salitang nagkukubli ng kasakiman .
52002006	Hindi kami naghangad ng papuri ninyo o ninuman
52002007	kahit na , bilang mga apostol ni Cristo , ay may katuwiran kaming umasa ng ganoon . Ngunit naging magiliw kami sa inyo , tulad ng isang mapagkalingang ina sa kanyang mga anak .
52002008	Dahil sa laki ng aming pagmamahal sa inyo , hindi lamang namin inihandog ang aming sarili sa pangangaral sa inyo ng Magandang Balita , kundi maging ang aming buhay ay ihahandog din namin .
52002009	Mga kapatid , tiyak na natatandaan pa ninyo kung paano kami nagtrabaho at nagsikap araw-gabi para hindi kami makabigat kaninuman habang ipinapahayag namin sa inyo ang Magandang Balitang mula sa Diyos .
52002010	Saksi ang Diyos at saksi rin namin kayo , kung paanong naging dalisay , matuwid , at walang kapintasan ang aming pakikitungo sa inyo na mga sumasampalataya .
52002011	Tulad ng alam ninyo , kami’y naging parang ama sa bawat isa sa inyo .
52002012	Pinayuhan namin kayo , pinalakas namin ang inyong loob , at hinikayat na mamuhay nang tapat sa paningin ng Diyos na tumawag sa inyo upang mapabilang sa kanyang kaharian at kaluwalhatian .
52002013	Kaya nga , palagi kaming nagpapasalamat sa Diyos , sapagkat nang ipangaral namin sa inyo ang kanyang salita , hindi ninyo ito tinanggap mula sa tao , kundi bilang tunay na salita ng Diyos , at ang bisa nito’y nakikita sa buhay ninyo na mga sumasampalataya .
52002014	Mga kapatid , ang nangyari sa inyo ay tulad ng nangyari sa mga iglesya ng Diyos sa Judea , sa mga nananalig kay Cristo Jesus . Inuusig kayo ng inyong mga kababayan , tulad din ng mga taga-Judea na inusig ng kapwa nila Judio .
52002015	Ang mga Judiong ito ang pumatay sa Panginoong Jesus at sa mga propeta . Sila rin ang umuusig sa amin . Nagagalit sa kanila ang Diyos at kaaway sila ng lahat ng tao !
52002016	Hinahadlangan nila ang aming pangangaral na makakapagligtas sa mga Hentil . Umabot na sa sukdulan ang kanilang kasamaan , kaya’t ngayon ay bumagsak na ang poot ng Diyos sa kanila .
52002017	At ngayon , mga kapatid , nang kami’y sandaling malayo sa inyo , hindi sa alaala kundi sa paningin , labis kaming nangulila . Kaya’t sabik na sabik na kaming makita kayong muli
52002018	at nais naming makabalik diyan . Makailang ulit kong binalak dumalaw diyan sa inyo , ngunit lagi kaming hinahadlangan ni Satanas .
52002019	Hindi ba’t kayo lamang ang aming pag-asa , kaligayahan , at ang koronang maipagmamalaki namin sa harap ng Panginoong Jesus pagparito niya ?
52002020	Oo , kayo ang aming karangalan at kaligayahan .
52003001	Nang hindi na kami makatiis , minabuti naming magpaiwan sa Atenas
52003002	at suguin sa inyo si Timoteo na ating kapatid at kamanggagawa sa Diyos lingkod ng Diyos , lingkod at kamanggagawa ng Diyos . sa pangangaral ng Magandang Balita tungkol kay Cristo . Isinugo namin siya upang patatagin kayo at palakasin ang inyong loob alang-alang sa inyong pananampalataya ,
52003003	upang hindi manghina ang sinuman sa inyo dahil sa mga pag-uusig . Alam ninyong ang mga pag-uusig ay bahagi ng kalooban ng Diyos para sa atin .
52003004	Ipinagpauna na namin sa inyo noong naririyan pa kami na tayo’y uusigin , at gayon nga ang nangyayari tulad ng alam ninyo .
52003005	Kaya nga , nang hindi na ako makatiis ay nagpadala ako riyan ng sugo upang alamin ang kalagayan ngayon ng inyong pananampalataya sa Panginoon . Nag-aalala ako na baka nalinlang na kayo ng diyablo , at kung magkagayo’y mawawalan ng kabuluhan ang aming pagpapagal .
52003006	Ngayon ay nakabalik na rito si Timoteo , at maganda ang balita niya tungkol sa inyong pananampalataya at pag-ibig . Ibinalita rin niya sa amin na lagi ninyo kaming naaalala at malaki ang pananabik na makita kami , gaya ng pananabik naming makita kayo .
52003007	Mga kapatid , dahil sa inyong pananampalataya kay Cristo ay naaliw kami sa gitna ng aming pagkabalisa at mga hirap .
52003008	Nabuhayan kami ng loob dahil sa inyong pananatiling matatag sa pananampalataya .
52003009	Paano kaya namin mapapasalamatan nang sapat ang Diyos dahil sa kagalakang natamo namin dahil sa inyo ?
52003010	Mataimtim naming idinadalangin araw-gabi na kayo’y muli naming makita at mapunuan ang anumang kakulangan sa inyong pananampalataya .
52003011	Loobin nawa ng ating Diyos Ama at ng ating Panginoong Jesus na makapunta kami diyan sa inyo .
52003012	Nawa’y pasaganain at pag-umapawin ng Panginoon ang inyong pag-ibig sa isa’t isa at sa lahat ng tao , tulad ng pag-ibig namin sa inyo .
52003013	Palalakasin niya ang inyong loob upang kayo’y manatiling banal at walang kapintasan sa harap ng ating Diyos at Ama hanggang sa muling pagdating ng ating Panginoong Jesus , kasama ang kanyang mga hinirang . Amen .
52004001	Kaya nga , mga kapatid , isa pang bagay ang ipinapakiusap namin at ipinapayo sa inyo sa pangalan ng Panginoong Jesus . Sana’y lalo pa ninyong pagbutihin ang inyong pamumuhay ngayon , pamumuhay sang-ayon sa inyong natutuhan sa amin , upang kayo’y maging kalugud-lugod sa Diyos .
52004002	Alam naman ninyo kung ano ang mga katuruang ibinigay namin sa inyo buhat sa Panginoong Jesus .
52004003	Kalooban ng Diyos na kayo’y magpakabanal at lumayo sa lahat ng uri ng kahalayan .
52004004	Dapat maging banal at marangal ang pakikitungo ng bawat isa sa kanyang asawa ,
52004005	at hindi pagsunod lamang sa nasa ng laman tulad ng inaasal ng mga Hentil na hindi nakakakilala sa Diyos .
52004006	Sa bagay na ito , huwag ninyong pagsamantalahan ang inyong kapwa at huwag siyang dadayain sa anumang paraan , sapagkat mahigpit na paparusahan ng Panginoon ang gumagawa ng ganitong kasamaan , tulad ng sinabi namin at pinatotohanan sa inyo noon pa man .
52004007	Tayo’y tinawag ng Diyos upang mamuhay sa kabanalan , hindi sa kahalayan .
52004008	Kaya , ang sinumang ayaw sumunod sa katuruang ito ay hindi sa tao sumusuway , kundi sa Diyos na siyang nagkakaloob sa inyo ng kanyang Espiritu Santo .
52004009	Tungkol naman sa pag-ibig na dapat iukol sa mga kapatid sa pananampalataya , hindi na kailangang paalalahanan pa kayo dahil itinuro na sa inyo ng Diyos kung paano kayo mag-iibigan .
52004010	At ito na nga ang ginagawa ninyo sa mga kapatid sa buong Macedonia . Gayunman , ipinapakiusap pa rin namin sa inyo , mga kapatid , na pag-ibayuhin pa ninyo ang inyong pag-ibig .
52004011	Pagsikapan ninyong mamuhay nang tahimik , pakialaman ang sariling gawain , at magtrabaho kayo upang mabuhay tulad ng itinuro namin sa inyo .
52004012	Dahil dito , kayo ay igagalang ng mga hindi mananampalataya at hindi kayo aasa sa iba para sa inyong ikabubuhay .
52004013	Mga kapatid , nais naming malaman ninyo ang katotohanan tungkol sa mga namatay na upang hindi kayo magdalamhati tulad ng mga taong walang pag-asa .
52004014	Dahil naniniwala tayong si Jesus ay namatay at muling nabuhay , naniniwala din tayong bubuhayin ng Diyos ang lahat ng namatay na sumasampalataya kay Jesus upang isama sa kanya .
52004015	Ito ang katuruan ng Panginoon na sinasabi namin sa inyo : tayong mga nabubuhay pa , tayong mga natitira pa hanggang sa pagparito ng Panginoon , ay hindi mauuna sa mga namatay na .
52004016	Sa araw na iyon kasabay ng malakas na utos , ng tinig ng arkanghel , at ng tunog ng trumpeta ng Diyos , bababâ ang Panginoon mula sa langit . Ang mga namatay na sumasampalataya kay Cristo ay bubuhayin muna .
52004017	Pagkatapos , tayo namang mga buháy pa at natitira ay titipunin sa alapaap kasama ng mga binuhay upang salubungin ang Panginoon sa himpapawid . Sa gayon , makakapiling natin siya magpakailanman .
52004018	Kaya nga , palakasin ninyo ang loob ng bawat isa sa pamamagitan ng mga aral na ito .
52005001	Mga kapatid , hindi na kailangang isulat ko pa sa inyo kung kailan magaganap ang mga bagay na ito ,
52005002	sapagkat alam na ninyo na ang pagdating ng araw ng Panginoon ay tulad ng pagdating ng magnanakaw sa gabi .
52005003	Kapag sinasabi ng mga tao , “ Tiwasay at panatag ang lahat , ” biglang darating ang sakuna . Hindi sila makakaiwas sapagkat ang pagdating nito’y tulad ng pagsumpong ng sakit ng tiyan ng isang babaing manganganak .
52005004	Ngunit wala na kayo sa kadiliman , mga kapatid , kaya’t hindi kayo mabibigla sa Araw na iyon na darating na parang magnanakaw .
52005005	Kayong lahat ay kabilang sa panig ng liwanag , sa panig ng araw , hindi sa panig ng gabi o ng dilim .
52005006	Kaya nga , kailangang tayo’y manatiling gising , laging handa , at malinaw ang isip , at di tulad ng iba .
52005007	Sa gabi ay karaniwang natutulog ang tao , at sa gabi rin karaniwang naglalasing .
52005008	Ngunit dahil tayo’y sa panig ng araw , dapat maging malinaw ang ating pag-iisip . Isuot natin ang baluti ng pananampalataya at pag-ibig , at isuot ang helmet ng pag-asa sa pagliligtas na gagawin sa atin ng Diyos .
52005009	Hindi tayo pinili ng Diyos upang parusahan , kundi upang iligtas sa pamamagitan ng ating Panginoong Jesu-Cristo .
52005010	Namatay siya para sa atin upang tayo’y mabuhay na kasama niya , maging buháy man tayo o patay na sa kanyang muling pagparito .
52005011	Dahil dito , palakasin ninyo ang loob ng bawat isa at magtulungan kayo tulad ng ginagawa ninyo ngayon .
52005012	Mga kapatid , ipinapakiusap namin na igalang ninyo ang mga nagpapakahirap sa pamamahala at pagtuturo sa inyo alang-alang sa Panginoon .
52005013	Pag-ukulan ninyo sila ng lubos na paggalang at pag-ibig dahil sa kanilang gawain . Mamuhay kayo nang mapayapa .
52005014	Mga kapatid , ipinapakiusap din namin na inyong pagsabihan ang mga tamad , pasiglahin ang mahihinang-loob , at kalingain ang mga mahihina . Pagtiyagaan ninyo silang lahat .
52005015	Huwag ninyong paghigantihan ang gumawa sa inyo ng masama ; sa halip , magpatuloy kayo sa paggawa ng mabuti sa isa’t isa at sa lahat .
52005016	Magalak kayong lagi ,
52005017	palagi kayong manalangin ,
52005018	at magpasalamat kayo sa Diyos sa lahat ng pagkakataon ; sapagkat ito ang kalooban ng Diyos para sa inyo sa inyong pakikipag-isa kay Cristo Jesus .
52005019	Huwag na ninyong hadlangan ang Espiritu Santo .
52005020	Huwag na ninyong bale-walain ang anumang pahayag mula sa Diyos .
52005021	Suriin ninyo ang lahat ng bagay at gawin ang mabuti .
52005022	Lumayo kayo sa lahat ng uri ng kasamaan .
52005023	Nawa’y lubusan kayong gawing banal ng Diyos na siyang nagbibigay ng kapayapaan . At nawa’y panatilihin niyang walang kapintasan ang buo ninyong katauhan , ang espiritu , kaluluwa at katawan , hanggang sa pagparito ng ating Panginoong Jesu-Cristo .
52005024	Tapat ang tumawag sa inyo , at gagawin niya ang mga bagay na ito .
52005025	Mga kapatid , ipanalangin din ninyo kami .
52005026	Batiin ninyo ang lahat ng mga mananampalataya bilang kapatid kay Cristo . ng banal na halik .
52005027	Ipinapakiusap namin sa inyo sa pangalan ng Panginoon na basahin ang sulat na ito sa lahat ng mga kapatid .
52005028	Sumainyo nawa ang pagpapala ng ating Panginoong Jesu-Cristo .
53001001	Mula kina Pablo , Silas , at Timoteo — Para sa iglesya sa Tesalonica , sa mga hinirang ng Diyos Ama at ng Panginoong Jesu-Cristo .
53001002	Sumainyo nawa ang pagpapala at ang kapayapaang mula sa ating Diyos Ama at sa Panginoong Jesu-Cristo .
53001003	Mga kapatid , tama lamang na kami’y laging magpasalamat sa Diyos dahil sa inyo , sapagkat patuloy na tumatatag ang inyong pananampalataya kay Cristo at lalong nagiging maalab ang inyong pagmamahalan sa isa’t isa .
53001004	Ipinagmamalaki namin kayo sa lahat ng mga kaanib sa iglesya ng Diyos dahil sa inyong pagtitiis at pananampalataya , sa gitna ng mga pag-uusig at mga kahirapang dinaranas ninyo .
53001005	Ang lahat ng ito’y nagpapatunay na makatarungan ang paghatol ng Diyos , at ginagawa niya kayong karapat-dapat sa kanyang kaharian na siyang dahilan ng inyong pagtitiis .
53001006	Gagawin ng Diyos ang nararapat ; tiyak na pahihirapan niya ang mga nagpapahirap sa inyo .
53001007	Kayo namang mga nagtitiis ay aaliwin niyang kasama namin sa pagbabalik ng Panginoong Jesus mula sa langit kasama ang kanyang mga makapangyarihang anghel .
53001008	Darating siya sa gitna ng naglalagablab na apoy at paparusahan ang lahat ng hindi kumilala sa Diyos at hindi sumunod sa Magandang Balita ng ating Panginoong Jesus .
53001009	Ang parusa sa kanila ay walang hanggang kapahamakan at mahihiwalay sila sa Panginoon at sa dakila niyang kapangyarihan .
53001010	Mangyayari ito sa araw ng kanyang pagparito upang tanggapin ang papuri mula sa kanyang mga pinili at ang parangal ng lahat ng sumasampalataya sa kanya . Kabilang kayo roon sapagkat tinanggap ninyo ang Magandang Balitang ipinahayag namin sa inyo .
53001011	Dahil dito , lagi namin kayong idinadalangin sa Diyos , na nawa’y maging karapat-dapat kayo sa pagkatawag niya sa inyo . At sa pamamagitan ng kanyang kapangyarihan , nawa’y ipagkaloob niya sa inyo ang lahat ng mabuti ninyong hinahangad , at maging ganap ang inyong mga gawaing ibinunga ng pananampalataya .
53001012	Sa gayon , mapaparangalan ninyo ang ating Panginoong Jesus , at kayo naman ay pararangalan din niya , ayon sa kagandahang-loob ng Diyos at ng ating Panginoong Jesu-Cristo .
53002001	Mga kapatid , tungkol naman sa pagbabalik ng ating Panginoong Jesu-Cristo at sa pagtitipon sa atin upang makapiling niya , nakikiusap kami sa inyo
53002002	na huwag agad magugulo ang inyong isipan o mababahala kung mabalitaan ninyong dumating na ang araw ng Panginoon . Huwag kayong maniniwala kahit sabihin pa nilang iyon ay pangangaral o pahayag , o isinulat namin .
53002003	Huwag kayong magpapadaya kaninuman sa anumang paraan . Hindi darating ang araw ng Panginoon hangga’t di pa nagaganap ang huling paghihimagsik laban sa Diyos at ang paglitaw ng Suwail Makasalanan . na tiyak na mapapahamak .
53002004	Itataas niya ang kanyang sarili at kakalabanin ang lahat ng kinikilalang diyos at sinasamba ng mga tao . Uupo siya sa Templo ng Diyos at magpapakilalang siya ang Diyos .
53002005	Hindi ba ninyo natatandaan ? Sinabi ko na ito sa inyo nang ako’y kasama pa ninyo .
53002006	Hindi pa nga lamang nangyayari ito dahil may pumipigil pa , at alam ninyo kung ano iyon . Lilitaw ang Suwail pagdating ng takdang panahon .
53002007	Ngayon pa man ay palihim na siyang gumagawa ng kasamaan at mananatiling ganyan hangga’t di naaalis ang humahadlang sa kanya . Kung maalis na ang humahadlang ,
53002008	mahahayag na ang Suwail . Ngunit pagdating ng Panginoong Jesus , papatayin niya ang Suwail sa pamamagitan lamang ng pag-ihip at pupuksain niya ito sa pamamagitan ng kanyang nakakasilaw na liwanag .
53002009	Paglitaw ng Suwail , taglay niya ang kapangyarihan ni Satanas . Gagawa siya ng lahat ng uri ng mapanlinlang na mga himala at kababalaghan .
53002010	Gagamit siya ng lahat ng uri ng pandaraya sa mga mapapahamak , sa mga taong ayaw umibig sa katotohanan na makakapagligtas sana sa kanila .
53002011	Dahil ayaw nilang tanggapin ang katotohanan , hahayaan ng Diyos na sila’y malinlang ng espiritu ng kamalian at maniwala sa kasinungalingan .
53002012	Sa gayon , mapaparusahan ang lahat ng pumili sa kasamaan sa halip na tumanggap sa katotohanan .
53002013	Mga kapatid na minamahal ng Panginoon , dapat kaming magpasalamat palagi sa Diyos dahil sa inyo . Kabilang kayo sa mga unang pinili niya upang pagkalooban ng kaligtasan sa pamamagitan ng Espiritu Santo at ng inyong pananalig sa katotohanan .
53002014	Tinawag kayo ng Diyos sa pamamagitan ng Magandang Balita na ipinahayag namin sa inyo upang makasama kayo sa kaluwalhatian ng ating Panginoong Jesu-Cristo .
53002015	Kaya nga , mga kapatid , magpakatatag kayo sa mga katotohanang itinuro namin sa inyo , batay sa sinabi at isinulat namin .
53002016	Aliwin nawa kayo ng ating Panginoong Jesu-Cristo at ng ating Diyos Ama na umibig sa atin , at dahil sa kanyang kagandahang-loob ay nagbigay sa atin ng hindi nagbabagong lakas ng loob at matibay na pag-asa .
53002017	Bigyan nawa kayo ng matatag na kalooban upang maipahayag ninyo at maisagawa ang lahat ng mabuti .
53003001	Mga kapatid , bilang pagtatapos , ipanalangin ninyo kami upang ang salita ng Panginoon ay mabilis na lumaganap at pahalagahan ng lahat , tulad ng ginagawa ninyo .
53003002	Idalangin din ninyong maligtas kami sa mga taong masasama at walang kinikilalang Diyos , sapagkat hindi lahat ay may pananampalataya sa Diyos .
53003003	Ngunit tapat ang Panginoon ; siya ang magpapatatag at mag-iingat sa inyo laban sa Masama .
53003004	Dahil sa Panginoon , malaki ang aming pagtitiwala na sinusunod ninyo at patuloy na susundin ang mga itinuro namin sa inyo .
53003005	Patnubayan nawa kayo ng Panginoon upang lalo ninyong maunawaan na kayo ay mahal ng Diyos at si Cristo ang nagpapatatag sa inyo .
53003006	Mga kapatid , iniuutos namin sa inyo sa pangalan ng Panginoong Jesu-Cristo na layuan ninyo ang sinumang kapatid na tamad at ayaw sumunod sa mga itinuro namin sa inyo .
53003007	Alam naman ninyo na dapat ninyong tularan ang aming ginawa . Hindi kami naging tamad nang kami’y kasama pa ninyo .
53003008	Hindi kami nakikain kaninuman nang walang bayad . Nagtrabaho kami araw-gabi upang hindi makabigat kaninuman sa inyo .
53003009	Ginawa namin ito hindi dahil sa wala kaming karapatan sa inyong tulong , kundi upang kayo’y bigyan ng halimbawang dapat tularan .
53003010	Nang kami ay kasama pa ninyo , ito ang itinuro namin sa inyo , “ Huwag ninyong pakainin ang sinumang ayaw magtrabaho . ”
53003011	Binanggit namin ito dahil nabalitaan naming may ilan sa inyong ayaw magtrabaho , at walang inaatupag kundi ang makialam sa buhay ng may buhay .
53003012	Sa pangalan ng Panginoong Jesu-Cristo , mahigpit naming iniuutos sa mga taong ito na sila’y maghanapbuhay nang maayos at huwag umasa sa iba .
53003013	Mga kapatid , huwag kayong magsasawa sa paggawa ng mabuti .
53003014	Maaaring mayroon sa inyo diyan na hindi susunod sa sinasabi namin sa sulat na ito . Kung magkagayon , tandaan ninyo siya at huwag kayong makihalubilo sa kanya , upang siya’y mapahiya .
53003015	Ngunit huwag naman ninyo siyang ituturing na kaaway ; sa halip , pangaralan ninyo siya bilang kapatid .
53003016	Ang Panginoon na pinagmumulan ng kapayapaan ang siya nawang magkaloob sa inyo ng kapayapaan sa lahat ng paraan at pagkakataon . Nawa’y sumainyong lahat ang Panginoon .
53003017	Akong si Pablo ang sumulat ng pagbating ito . Ito ang aking lagda sa lahat ng sulat ko . Ganito ako sumulat .
53003018	Sumainyo nawang lahat ang pagpapala ng ating Panginoong Jesu-Cristo .
54001001	Mula kay Pablo na apostol ni Cristo Jesus ayon sa utos ng Diyos na ating Tagapagligtas at ni Cristo Jesus na ating pag-asa —
54001002	Kay Timoteo na tunay kong anak sa pananampalataya . Sumaiyo nawa ang pagpapala , habag at kapayapaang buhat sa Diyos Ama at kay Cristo Jesus na ating Panginoon .
54001003	Gaya ng ipinakiusap ko sa iyo bago ako pumunta sa Macedonia , nais kong manatili ka sa Efeso upang utusan mo ang ilang tao diyan na huwag magturo ng maling aral ,
54001004	at huwag nilang pag-aksayahan ng panahon ang mga alamat at mahahabang talaan ng mga angkan . Iyan ay pinagmumulan lamang ng mga pagtatalo at hindi nakakatulong sa tao upang matupad ang plano ng Diyos sa pamamagitan ng pananampalataya .
54001005	Ang layunin ng tagubiling ito ay upang magkaroon kayo ng pag-ibig na nagmumula sa pusong dalisay , malinis na budhi at tapat na pananampalataya .
54001006	May ilang tumalikod sa mga bagay na ito at nalulong sa walang kabuluhang pakikipagdebate .
54001007	Nais nilang maging tagapagturo ng kautusan gayong hindi naman nila nauunawaan ang kanilang sinasabi at ang kanilang ipinagpipilitang ituro .
54001008	Alam naman nating ang Kautusan ay mabuti kung ginagamit sa tamang paraan .
54001009	Alalahanin nating ang Kautusan ay hindi ginawa para sa mabubuting tao , kundi para sa mga walang kinikilalang batas at mga kriminal , para sa mga hindi kumikilala sa Diyos at sa mga makasalanan , para sa mga lapastangan sa Diyos at walang hilig sa kabanalan , para sa mga mamamatay-tao at pumapatay ng sariling ama o ina .
54001010	Ibinigay rin ang Kautusan para sa mga mahihilig sa kahalayan at nakikiapid sa kapwa lalaki , para sa mga kidnaper , para sa mga sinungaling at sa mga saksing hindi nagsasabi ng totoo . Ang Kautusan ay ibinigay para sa lahat ng mga sumasalungat sa mabuting aral .
54001011	Ang aral na ito’y ayon sa Magandang Balita na ipinagkatiwala sa akin ng dakila at mapagpalang Diyos .
54001012	Nagpapasalamat ako sa ating Panginoong Jesu-Cristo na nagbibigay sa akin ng lakas , dahil itinuring niya akong karapat-dapat na maglingkod sa kanya ,
54001013	kahit na noong una’y nilapastangan , inusig at nilait ko siya . Sa kabila nito’y nahabag sa akin ang Diyos sapagkat hindi ko nalalaman ang aking ginagawa noong ako’y hindi pa sumasampalataya .
54001014	Pinasagana sa akin ang kagandahang-loob ng ating Panginoon at ipinagkaloob niya sa akin ang pananampalataya at pag-ibig na natatagpuan sa ating pakikipag-isa kay Cristo Jesus .
54001015	Totoo ang pahayag na ito at dapat paniwalaan ng lahat : Si Cristo Jesus ay dumating sa sanlibutan upang iligtas ang mga makasalanan . At ako ang pinakamasama sa lahat ng mga makasalanan .
54001016	Ngunit akong pinakamasama ay kinahabagan , upang ipakita ni Cristo Jesus ang kanyang di-masukat na pag-ibig sa akin , at upang ito’y maging halimbawa sa mga sasampalataya at bibigyan ng buhay na walang hanggan .
54001017	Purihin natin at luwalhatiin magpakailanman ang iisang Diyos , Haring walang hanggan , walang kamatayan at di-nakikita ! Amen .
54001018	Timoteo , anak ko , ang mga bagay na ito’y itinatagubilin ko sa iyo ayon sa mga pahayag na sinabi tungkol sa iyo upang sa pamamagitan nito ay masigla kang makipaglaban ,
54001019	na taglay ang matibay na pananampalataya at malinis na budhi . May mga taong hindi sumunod sa kanilang budhi , at dahil dito , ang pananampalataya nila ay natulad sa isang barkong nawasak .
54001020	Kabilang sa mga iyon sina Himeneo at Alejandro , kaya ipinaubaya ko na sila sa kapangyarihan ni Satanas upang matigil na ang kanilang paglapastangan sa Diyos .
54002001	Una sa lahat , ipinapakiusap kong idulog ninyo sa Diyos ang inyong mga kahilingan , panalangin , pagsamo , at pasasalamat para sa lahat ng tao .
54002002	Idalangin rin ninyo ang mga hari at maykapangyarihan , upang tayo’y makapamuhay nang matahimik , mapayapa , maka-Diyos at marangal .
54002003	Ito ang mabuti at nakalulugod sa Diyos na ating Tagapagligtas .
54002004	Ibig niyang ang lahat ng tao ay maligtas at makaalam ng katotohanang ito .
54002005	Sapagkat iisa ang Diyos , at tanging si Jesu-Cristo lamang ang taong tagapamagitan sa atin at sa Diyos .
54002006	Inihandog niya ang kanyang buhay upang tubusin ang lahat mula sa kasalanan . Ang katotohanang ito ay pinatunayan sa takdang panahon .
54002007	Dahil dito , ako’y pinili upang maging mangangaral , apostol at tagapagturo ng pananampalataya at katotohanang ito para sa mga Hentil . Totoo ang sinasabi kong ito , at hindi ako nagsisinungaling !
54002008	Sa lahat ng dako , nais kong ang mga lalaki ay manalangin nang may malinis na puso , walang sama ng loob at galit sa kapwa .
54002009	Ang mga babae naman ay dapat maging mahinhin , maayos at maingat sa pananamit at ayos ng buhok . Hindi sila dapat maging magarbo sa pananamit at maluho sa mga mamahaling alahas na ginto o perlas .
54002010	Sa halip , ang maging kasuotan nila ay mabubuting gawa , gaya ng nararapat sa mga babaing itinuturing na maka-Diyos .
54002011	Ang mga babae ay hayaang matuto sa kanilang pananahimik at sa lubos na pagpapasakop .
54002012	Hindi ko sila pinapayagang magturo o sumabat habang ang mga lalaki ay nagtuturo , kundi dapat silang manahimik .
54002013	Sapagkat si Adan ang unang nilalang bago si Eva ,
54002014	at hindi si Adan kundi si Eva ang nadaya at nagkasala .
54002015	Ngunit maliligtas ang babae sa pagsisilang ng sanggol , kung magpapatuloy siya sa pananampalataya , pag-ibig , kabanalan at maayos na pamumuhay .
54003001	Totoo ang pahayag na ito : Ang sinumang nagnanais na maging tagapangasiwa obispo . sa iglesya ay naghahangad ng mabuting gawain .
54003002	Kaya nga , ang isang tagapangasiwa ay kailangang walang kapintasan ; isa lamang ang asawa , minsan lang nag-asawa . marunong magpigil sa sarili , maingat , kagalang-galang , bukás ang tahanan sa iba , at may kakayahang magturo .
54003003	Hindi siya lasenggo , hindi marahas , kundi mahinahon ; hindi mahilig makipag-away at hindi maibigin sa salapi .
54003004	Dapat mahusay siyang mamahala sa sariling pamilya , iginagalang at sinusunod ng kanyang mga anak .
54003005	Sapagkat paano siyang makakapangasiwa nang maayos sa iglesya ng Diyos kung hindi niya maiayos ang sarili niyang pamilya ?
54003006	Kailangang siya’y matagal nang mananampalataya ; sapagkat kung hindi , baka siya’y maging palalo at mapahamak na gaya ng diyablo .
54003007	Bukod dito , kailangang siya’y may mabuting patotoo sa paningin ng mga hindi sumasampalataya upang di siya mapintasan at hindi mahulog sa bitag ng diyablo .
54003008	Ang mga tagapaglingkod naman ay dapat ding maging kagalang-galang , tapat mangusap , hindi lasenggo at hindi sakim sa salapi .
54003009	Kailangang sila’y tapat sa pananampalataya na ating ipinapahayag , at may malinis na budhi .
54003010	Kailangang subukin muna sila , at kung mapatunayang sila’y karapat-dapat , saka sila gawing mga tagapaglingkod .
54003011	Gayundin naman , ang mga babaing tagapaglingkod ay dapat maging kagalang-galang , hindi tsismosa , mapagtimpi at matapat sa lahat ng mga bagay .
54003012	Ang mga tagapaglingkod sa iglesya ay dapat isa lamang ang asawa at maayos mangasiwa sa kanilang mga anak at sambahayan .
54003013	Ang mga tagapaglingkod na tapat sa tungkulin ay iginagalang ng mga tao at buong tiwalang makapagpapahayag tungkol sa pananampalataya kay Cristo Jesus .
54003014	Umaasa akong magkikita tayo sa lalong madaling panahon , ngunit isinulat ko ang mga ito
54003015	upang kung hindi man ako makarating agad ay malaman mo kung ano ang dapat na maging ugali ng mga taong kabilang sa sambahayan ng Diyos na buháy , sa iglesya na haligi at saligan ng katotohanan .
54003016	Hindi maikakaila na napakadakila ng hiwaga ng ating relihiyon : Siya’y nahayag nang maging tao , pinatunayang matuwid ng Espiritu , at nakita ng mga anghel . Ipinangaral sa mga Hentil , pinaniwalaan ng lahat , at itinaas sa kalangitan .
54004001	Maliwanag ang sinasabi ng Espiritu na sa mga huling araw ay iiwan ng ilan ang pananampalataya . Susunod sila sa mga mapanlinlang na espiritu at sa mga katuruan ng mga demonyo .
54004002	Ang mga katuruang ito’y pinalalaganap ng mga taong sinungaling at may mga manhid na budhi .
54004003	Ipinagbabawal nila ang pag-aasawa at ang ilang uri ng pagkain , mga pagkaing nilikha ng Diyos upang kaining may pasasalamat ng mga mananampalataya at nakakaunawa ng katotohanan .
54004004	Ang lahat ng nilikha ng Diyos ay mabuti at walang dapat ipalagay na masama ; sa halip ay dapat tanggaping may pagpapasalamat
54004005	sapagkat ang mga ito’y nililinis ng salita ng Diyos at ng panalangin .
54004006	Kung ituturo mo sa mga kapatid ang mga bagay na ito , ikaw ay magiging mabuting lingkod ni Cristo Jesus . Maipapakita mong pinalakas ka ng mga turo tungkol sa pananampalataya at sa mabuting aral na iyong sinusunod .
54004007	Huwag mong pag-aksayahan ng panahon ang mga alamat na walang halaga ; sa halip , pagsumikapan mong maging maka-Diyos .
54004008	May pakinabang sa pagpapalakas ng katawan , ngunit ang pagsusumikap na maging maka-Diyos ay mapapakinabangan sa lahat ng paraan , sapagkat ito’y may pangako hindi lamang sa buhay na ito ngayon , kundi maging sa buhay na darating .
54004009	Totoo ang salitang ito at dapat paniwalaan ng lahat .
54004010	Dahil dito , nagsisikap tayo at nagpapagal , sapagkat umaasa tayo sa Diyos na buháy at Tagapagligtas ng lahat ng mga tao , lalo na ng mga mananampalataya .
54004011	Ituro mo’t ipatupad ang lahat ng ito .
54004012	Huwag mong hayaang hamakin ka ninuman dahil sa iyong kabataan . Sa halip , sikapin mong maging halimbawa sa mga mananampalataya , sa iyong pagsasalita , pag-uugali , pag-ibig , pananampalataya at malinis na pamumuhay .
54004013	Habang wala pa ako riyan , iukol mo ang iyong panahon sa pagbabasa ng Kasulatan sa harap ng mga tao , sa pangangaral at sa pagtuturo .
54004014	Huwag mong pababayaan ang kaloob ng Espiritu Santo na ibinigay sa iyo nang magsalita ang mga propeta at ipatong sa iyo ng mga pinuno ng iglesya ang kanilang kamay .
54004015	Isagawa mo ang mga ito at pag-ukulan mo ng panahon upang makita ng lahat ang iyong paglago .
54004016	Pakaingatan mo ang iyong pagkilos at pagtuturo ; patuloy mong gawin ang mga bagay na ito upang maligtas ka , pati na ang mga nakikinig sa iyo .
54005001	Huwag mong pagsasalitaan nang marahas ang lalaking nakatatanda sa iyo , kundi paalalahanan mo siya na parang sarili mong ama . Pakitunguhan mo namang parang kapatid ang mga nakababatang lalaki .
54005002	Ituring mong parang sariling ina ang matatandang babae , at pakitunguhan mo nang buong kalinisan ang mga kabataang babae na parang iyong mga kapatid .
54005003	Tulungan mo ang mga biyudang walang ikabubuhay .
54005004	Subalit kung ang isang biyuda ay may mga anak o apo , sila ang unang dapat kumalinga sa kanya bilang pagtanaw ng utang na loob , sapagkat ito ay nakalulugod sa Diyos .
54005005	Ang tunay na biyuda ay iyong nag-iisa na sa buhay , at tanging sa Diyos lamang umaasa , kaya’t patuloy siyang nananalangin sa araw at gabi .
54005006	Samantala , ang biyudang nabubuhay sa kalayawan ay maituturing nang patay .
54005007	Ipatupad mo sa kanila ang utos na ito upang walang maisumbat sa kanila ang sinuman .
54005008	Ang sinumang hindi kumakalinga sa kanyang mga kamag-anak , lalo na sa mga kabilang sa kanyang pamilya , ay tumatalikod sa pananampalataya , at mas masama pa kaysa sa isang di mananampalataya .
54005009	Ang biyudang dapat isama sa listahan ng tutulungan ay iyong di bababâ sa animnapung taong gulang , minsan lamang nag-asawa , naging tapat sa kanyang asawa .
54005010	kilala sa paggawa ng kabutihan , nagpalaki nang maayos sa kanyang mga anak , magiliw tumanggap sa nakikituloy sa kanyang tahanan , naglingkod nang may kababaang-loob sa mga kapatid sa Panginoon , tumulong sa mga nangangailangan at inialay ang sarili sa paggawa ng mabuti .
54005011	Huwag mong isasama sa listahan ng mga biyuda ang mga bata pa , sapagkat kapag nag-alab ang kanilang pagnanasa , mapapalayo sila kay Cristo , at mag-aasawang muli .
54005012	Sa gayon , nagkakasala sila dahil sa hindi pagtupad sa una nilang pangako kay Cristo .
54005013	Sila’y nagiging tamad at nag-aaksaya ng panahon sa pangangapitbahay ; at sila’y nagiging tsismosa , mahilig makialam sa buhay ng may buhay at madadaldal .
54005014	Kaya’t para sa akin , mabuti pang sila’y mag-asawang muli , magkaanak at mag-asikaso ng tahanan , upang ang ating kaaway ay hindi magkaroon ng pagkakataong mapintasan tayo ,
54005015	sapagkat may ilan nang biyudang nailigaw ni Satanas .
54005016	Kailangang alagaan ng babaing mananampalataya ang mga kamag-anak nilang biyuda upang hindi sila maging pabigat sa iglesya . Sa gayon , ang aalagaan ng iglesya ay iyon lamang mga biyudang walang ibang inaasahan .
54005017	Ang mga pinunong mahusay mamahala ay karapat-dapat tumanggap ng paggalang at kabayaran , lalo na ang mga masigasig sa pangangaral at pagtuturo ng salita ng Diyos .
54005018	Sapagkat sinasabi ng kasulatan , “ Huwag mong bubusalan ang bibig ng baka habang ito’y gumigiik . ” Nasusulat din , “ Ang manggagawa ay karapat-dapat bayaran . ”
54005019	Huwag mong tatanggapin ang anumang paratang laban sa isang pinuno ng iglesya kung walang patotoo ng dalawa o tatlong saksi .
54005020	Pagsabihan mo sa harap ng lahat ang sinumang ayaw tumigil sa paggawa ng masama para matakot ang iba .
54005021	Sa harap ng Diyos at ni Cristo Jesus at ng kanyang banal na mga anghel , iniuutos kong sundin mo ang mga bagay na ito nang walang kinikilingan o itinatangi .
54005022	Huwag mong ipapatong agad ang iyong kamay sa sinuman upang bigyan ito ng kapangyarihang mamahala . Ingatan mong huwag kang masangkot sa kasalanan ng iba ; manatili kang walang dungis .
54005023	Huwag puro tubig lang ang iyong iinumin ; uminom ka rin ng kaunting alak na gamot sa madalas na pagsakit ng iyong sikmura .
54005024	May mga taong lantad na ang kasalanan bago pa humarap sa hukuman . At mayroon din namang ang kasalanan ay huli na kung mahayag .
54005025	Gayundin naman , may mabubuting gawa na madaling mapansin ; ngunit kung hindi man mapansin agad , ito’y hindi maililihim habang panahon .
54006001	Ang mga alipin ay dapat magpakita ng buong paggalang sa kanilang mga amo upang walang masabi laban sa pangalan ng Diyos at sa ating mga aral .
54006002	At kung ang kanila namang amo ay kapwa nila Cristiano , hindi sila dapat magkulang ng paggalang sa mga ito sa dahilang sila’y magkapatid sa pananampalataya . Dapat pa nga nilang pagbutihin ang kanilang paglilingkod sapagkat ang pinaglilingkuran nila’y kaisa sa pananampalataya at pag-ibig . Ituro mo’t ipatupad ang mga bagay na ito .
54006003	Kung nagtuturo ang sinuman ng ibang katuruan at di sang-ayon sa mga tunay na salita ng Panginoong Jesu-Cristo at sa mga aral tungkol sa pagiging maka-Diyos ,
54006004	siya ay nagyayabang ngunit walang nalalaman . Sakit na niya ang manuligsa at makipagdebate tungkol sa mga salita , mga bagay na humahantong sa inggitan , alitan , kutyaan , at pagbibintang .
54006005	Mahilig din siyang makipagdebate sa mga taong baluktot ang pag-iisip at di kumikilala sa katotohanan . Ang akala ng mga ganitong tao ay paraan ng pagpapayaman ang relihiyon .
54006006	Kung sabagay , malaki nga ang mapapakinabang sa relihiyon kung ang tao’y marunong masiyahan .
54006007	Wala tayong dalang anuman sa sanlibutan , at wala rin tayong madadalang anuman pag-alis dito .
54006008	Kaya nga’t , dapat na tayong masiyahan kung tayo’y may kinakain at isinusuot .
54006009	Ang mga nagnanasang yumaman ay nahuhulog sa tukso at nasisilo sa bitag ng masasamang hangaring magtutulak sa kanila sa kamatayan at kapahamakan .
54006010	Sapagkat ang pag-ibig sa salapi ay ugat ng lahat ng kasamaan . Dahil sa paghahangad na yumaman , may mga taong nalalayo sa pananampalataya at nasasadlak sa maraming kapighatian .
54006011	Ngunit ikaw na lingkod ng Diyos , umiwas ka sa mga bagay na ito . Sikapin mong mamuhay nang matuwid , maka-Diyos , may pananampalataya , pag-ibig , pagtitiis at kahinahunan .
54006012	Ipaglaban mo nang puspusan ang pananampalataya . Panghawakan mong mabuti ang buhay na walang hanggan , dahil diyan ka tinawag ng Diyos nang ipahayag mo sa harap ng maraming saksi ang iyong pananalig kay Cristo .
54006013	Iniuutos ko sa iyo , sa pangalan ng Diyos na nagbibigay-buhay sa lahat , at sa harap ni Cristo Jesus na nagbigay ng mabuting patotoo kay Poncio Pilato ,
54006014	sundin mong mabuti nang may katapatan ang mga iniutos sa iyo hanggang sa pagbabalik ng Panginoong Jesu-Cristo .
54006015	Siya’y darating sa panahong itinakda ng mapagpala at makapangyarihang Diyos , Hari ng mga hari , at Panginoon ng mga panginoon .
54006016	Siya lamang ang walang kamatayan , at nananatili sa liwanag na di matitigan . Walang taong nakakita , o makakakita sa kanya . Sa kanya ang karangalan at kapangyarihang walang hanggan . Amen .
54006017	Ituro mo sa mayayaman na huwag silang magmamataas ; at huwag silang umasa sa kayamanang lumilipas , kundi sa Diyos na masaganang nagbibigay ng lahat ng ating pangangailangan upang tayo’y masiyahan .
54006018	Turuan mo silang gumawa ng mabuti at magpakayaman sa mabuting gawa , maging bukás-palad at matulungin sa kapwa .
54006019	Sa gayon , makakapag-impok sila para sa matatag na hinaharap , at makakamtan nila ang tunay na buhay .
54006020	Timoteo , pakaingatan mo ang ipinagkatiwala sa iyo . Iwasan mo ang mga usapang walang kabuluhan at ang baluktot na pangangatuwiran .
54006021	Dahil sa kanilang pagmamarunong , may mga taong nalihis sa pananampalataya . Pagpalain nawa kayo ng Diyos .
55001001	Mula kay Pablo na apostol ni Cristo Jesus ayon sa kalooban ng Diyos upang ipangaral ang tungkol sa buhay na ipinangakong makakamtan natin sa pamamagitan ng pakikipag-isa kay Cristo Jesus —
55001002	Kay Timoteo na minamahal kong anak . Sumaiyo nawa ang pagpapala , habag , at kapayapaang mula sa Diyos Ama at kay Cristo Jesus na ating Panginoon .
55001003	Tuwing inaalala kita sa aking panalangin araw at gabi , nagpapasalamat ako sa Diyos na aking pinaglilingkuran nang tapat gaya ng ginawa ng aking mga ninuno .
55001004	Sabik na sabik na akong makita ka upang malubos ang aking kagalakan , lalo na kapag naaalala ko ang iyong pagluha .
55001005	Hindi ko nalilimutan ang tapat mong pananampalataya , na unang tinaglay ng iyong lolang si Loida at ng iyong inang si Eunice . Natitiyak kong nasa iyo ang pananampalatayang ito .
55001006	Dahil dito , ipinapaalala ko sa iyo na gamitin mong mabuti ang kaloob na ibinigay sa iyo ng Diyos nang ipatong ko sa iyo ang aking mga kamay .
55001007	Sapagkat ang Espiritung ibinigay sa atin ng Diyos ay hindi espiritu ng kahinaan ng loob , kundi espiritu ng kapangyarihan , pag-ibig at pagpipigil sa sarili .
55001008	Kaya’t huwag kang mahihiyang magpatotoo tungkol sa ating Panginoon , at huwag mo rin akong ikakahiya , na isang bilanggo alang-alang sa kanya . Sa halip , makihati ka sa pagtitiis para sa Magandang Balita . Umasa ka sa kapangyarihan ng Diyos
55001009	na nagligtas at tumawag sa atin para sa isang banal na gawain . Ginawa niya ito , hindi dahil sa anumang nagawa natin , kundi ayon sa kanyang layunin at kagandahang-loob . Sa simula pa , ito ay ibinigay na niya sa atin sa pamamagitan ni Cristo Jesus ,
55001010	ngunit ito’y nahayag na ngayon , nang dumating si Cristo Jesus na ating Tagapagligtas . Winakasan niya ang kapangyarihan ng kamatayan at inihayag ang buhay na walang hanggan sa pamamagitan ng Magandang Balita .
55001011	Dahil sa Magandang Balitang ito , ako’y ginawang mangangaral , apostol at guro ,
55001012	at iyan ang dahilan kaya ako nagdurusa nang ganito . Ngunit hindi ako nahihiya , sapagkat lubos kong kilala ang aking sinasampalatayanan at natitiyak kong maiingatan niya hanggang sa wakas ang ipinagkatiwala ko sa kanya . ipinagkatiwala niya sa akin .
55001013	Gawin mong batayan ang mabubuting aral na itinuro ko sa iyo , at manatili ka sa pananampalataya at sa pag-ibig na tinanggap natin sa pamamagitan ng ating pakikipag-isa kay Cristo Jesus .
55001014	Sa tulong ng Espiritu Santo na nananatili sa atin , ingatan mo ang lahat ng magagandang bagay na ipinagkatiwala sa iyo .
55001015	Alam mong ako’y iniwan ng lahat ng kapatid natin sa Asia , pati na nina Figelo at Hermogenes .
55001016	Pagpalain nawa ng Diyos ang sambahayan ni Onesiforo sapagkat sa maraming pagkakataon , ako’y kanyang inaliw at hindi niya ako ikinahiya kahit ako’y isang bilanggo .
55001017	Sa katunayan , pagdating niya sa Roma , pilit niya akong hinanap hanggang sa ako’y kanyang matagpuan .
55001018	Kahabagan nawa siya ng Panginoon sa Araw na iyon . Alam mo naman kung paano niya ako pinaglingkuran sa Efeso .
55002001	Kaya nga , anak ko , magpakatatag ka sa tulong ni Cristo Jesus .
55002002	Ang mga narinig mo sa akin sa harap ng maraming saksi ay ituro mo rin sa mga taong mapagkakatiwalaan at may kakayahang magturo naman sa iba .
55002003	Makibahagi ka sa hirap tulad ng isang mabuting kawal ni Cristo Jesus .
55002004	Ang isang kawal ay hindi nagiging abala sa mga bagay na walang kaugnayan sa pagiging kawal ; sa halip , sinisikap niyang mabigyan ng kasiyahan ang kanyang pinuno .
55002005	Ang isang manlalaro ay hindi maaaring manalo kung hindi sumusunod sa mga alituntunin ng laro .
55002006	Ang magsasakang nagtatrabahong mabuti ang siyang dapat munang makinabang sa bunga ng kanyang pinaghirapan .
55002007	Isipin mong mabuti ang sinasabi ko sa iyo at ipapaunawa sa iyo ng Panginoon ang lahat ng ito .
55002008	Alalahanin mo si Jesu-Cristo , ang muling binuhay at nagmula sa angkan ni David . Ito ang Magandang Balitang ipinapangaral ko ,
55002009	at siya ring dahilan ng aking pagdurusa at pagkabilanggo na parang isang kriminal . Subalit hindi kailanman maibibilanggo ang salita ng Diyos .
55002010	Pinapagtiisan ko ang lahat ng bagay alang-alang sa mga hinirang ng Diyos upang magkaroon sila ng kaligtasan at walang hanggang buhay na mula kay Cristo Jesus .
55002011	Totoo ang kasabihang ito : “ Kung tayo’y namatay na kasama ni Jesu-Cristo , mabubuhay din tayong kasama niya .
55002012	Kung tayo’y nagtitiis ng hirap sa mundong ito , maghahari din tayong kapiling niya . Kapag siya’y ating ikinahiya , ikakahiya rin niya tayo .
55002013	Kung tayo man ay hindi tapat , siya’y nananatiling tapat pa rin sapagkat hindi niya maaaring itakwil ang kanyang sarili . ”
55002014	Ipaalala mo sa kanila ang mga bagay na ito at pagbilinan mo sila , sa pangalan ng Diyos , na iwasan nila ang mga debateng walang kabuluhan at walang ibinubungang mabuti ; sa halip , ito’y nagpapahamak lamang sa mga nakikinig .
55002015	Sikapin mong maging kalugud-lugod sa paningin ng Diyos , isang manggagawang walang dapat ikahiya at tapat na nagtuturo ng katotohanan .
55002016	Iwasan mo ang mga usapang malalaswa at walang kabuluhan , sapagkat ang mga iyan ang nagiging dahilan ng pagtalikod ng mga tao sa Diyos .
55002017	Ang mga katuruan nila’y parang kanser na kumakalat sa katawan . Kabilang sa mga taong ito ay sina Himeneo at Fileto .
55002018	Lumihis sila sa katotohanan at ginugulo nila ang pananampalataya ng iba sa pamamagitan ng pagtuturo na ang muling pagkabuhay ay naganap na .
55002019	Ngunit matibay ang pundasyong itinatag ng Diyos , at doo’y nakatatak : “ Nakikilala ng Panginoon kung sinu-sino ang tunay na kanya , ” at , “ Ang bawat nagsasabing siya’y sa Panginoon ay dapat lumayo sa kasamaan . ”
55002020	Sa isang malaking bahay ay may iba’t ibang uri ng kasangkapan ; may yari sa ginto o pilak , at mayroon namang yari sa kahoy o putik . May ginagamit para sa mga tanging okasyon at mayroon namang pang-araw-araw .
55002021	Ang sinumang lumalayo sa kasamaan ay katulad ng sisidlang natatangi , malinis at karapat-dapat gamitin ng may-ari para sa lahat ng mabubuting gawain .
55002022	Kaya nga bilang isang kabataan , iwasan mo ang masasamang pagnanasa , subalit pagsikapan mong maging matuwid , tapat , mapagmahal at mapayapa , kasama ng mga taong may pusong malinis at tumatawag sa Panginoon .
55002023	Iwasan mo ang mga walang kabuluhang pakikipagdebate sapagkat alam mo namang nauuwi lamang iyan sa mga pag-aaway .
55002024	Ang lingkod ng Diyos ay hindi dapat makipag-away , sa halip ay dapat siyang maging mabuti sa pakikitungo sa lahat , mahusay magturo at matiyaga .
55002025	Mahinahon niyang itinutuwid ang mga sumasalungat sa kanya , baka sakaling marapatin ng Diyos na sila’y magsisi’t tumalikod sa kanilang mga kasalanan upang makilala nila ang katotohanan .
55002026	Sa gayon , maliliwanagan ang kanilang isip at makakawala sila sa bitag ng diyablo na bumihag at umalipin sa kanila . ngayong sila’y nakuha na ng Diyos at naglilingkod sa kanya .
55003001	Dapat mong malaman na sa mga huling araw ay magkakaroon ng mga kahirapan .
55003002	Ang mga tao’y magiging makasarili , sakim sa salapi , palalo , mapagmataas , mapagsamantala , suwail sa magulang , walang utang na loob at lapastangan sa Diyos .
55003003	Sila’y magiging malupit , walang habag , mapanirang-puri , marahas , mapusok at namumuhi sa mabuti .
55003004	Sila’y magiging mga taksil , pabayâ , mayabang , mahilig sa kalayawan at walang pag-ibig sa Diyos .
55003005	Sila’y magkukunwaring maka-Diyos , ngunit hindi naman nakikita ang kapangyarihan nito sa kanilang pamumuhay . Iwasan mo ang ganyang uri ng mga tao .
55003006	May ilan sa kanila na gagamit ng panlilinlang upang makapasok sa bahay ng mga babaing walang pagpipigil sa sarili . Ang mga babaing ito’y alipin ng kanilang mga kasalanan at ng sari-saring pagnanasa .
55003007	Lahat na’y gustong matutuhan ng mga babaing ito ngunit kailanma’y di sila nakakaunawa .
55003008	At tulad nina Janes at Jambres na sumalungat kay Moises , sila ay sumasalungat din sa katotohanan . Wala silang iniisip na kabutihan at hindi tunay ang kanilang pananampalataya .
55003009	Ngunit hindi magpapatuloy ang kanilang kasamaan , sapagkat makikita ng lahat ang kanilang kahangalan , gaya ng nangyari kina Janes at Jambres .
55003010	Ngunit sinunod mo ang aking itinuro sa iyo , ang aking ugali at layunin sa buhay . Tinularan mo ang aking pananampalataya , pagtitiyaga , pag-ibig at katapatan .
55003011	Nasaksihan mo ang mga pag-uusig at paghihirap na dinanas ko sa Antioquia , Iconio at Listra . Napakahirap ng dinanas ko ! Ngunit sa lahat ng iyon ay iniligtas ako ng Panginoon .
55003012	Gayundin naman , ang lahat ng nagnanais mamuhay nang matuwid bilang tagasunod ni Cristo Jesus ay daranas ng mga pag-uusig ,
55003013	samantalang ang masasama ay lalo namang magpapakasama , at ang manlilinlang ay patuloy na manlilinlang at sila man ay malilinlang din .
55003014	Ngunit ikaw , magpatuloy ka sa mga aral na natutuhan mo at matibay mong pinaniwalaan , sapagkat kilala mo ang mga nagturo nito sa iyo .
55003015	Mula pa sa pagkabata ay alam mong ang Banal na Kasulatan ay nagtuturo ng daan ng kaligtasan sa pamamagitan ng pananampalataya kay Cristo Jesus .
55003016	Ang lahat ng Kasulatan ay kinasihan ng Diyos , at nagagamit sa pagtuturo ng katotohanan , sa pagtatama sa maling katuruan , sa pagtutuwid sa likong gawain at sa pagsasanay para sa matuwid na pamumuhay ,
55003017	upang ang lingkod ng Diyos ay magiging karapat-dapat at handa sa lahat ng mabubuting gawain .
55004001	Sa harap ng Diyos at ni Cristo Jesus na darating bilang Hari at hahatol sa mga buháy at sa mga patay , inaatasan kitang
55004002	ipangaral mo ang salita ng Diyos ; pagsikapan mong gawin iyan napapanahon man o hindi . Himukin mo at pagsabihan ang mga tao , at palakasin ang kanilang loob sa pamamagitan ng matiyagang pagtuturo .
55004003	Sapagkat darating ang panahong hindi na sila makikinig sa wastong katuruan ; sa halip , susundin nila ang kanilang hilig . Maghahanap sila ng mga tagapagturo na walang ituturo kundi ang ibig lamang nilang marinig .
55004004	Hindi na sila makikinig sa katotohanan , sa halip ay ibabaling ang kanilang pansin sa mga alamat .
55004005	Ngunit ikaw , maging mahinahon ka sa lahat ng oras , magtiis ka sa panahon ng kahirapan , gampanan mo ang tungkulin ng isang mangangaral ng Magandang Balita at pagbutihin mo ang iyong paglilingkod .
55004006	Sapagkat dumating na ang panahon ng pagpanaw ko sa buhay na ito . Ako’y mistulang isang handog na ibinubuhos sa dambana .
55004007	Pinagbuti ko ang aking pakikipaglaban , natapos ko na ang dapat kong takbuhin , at nanatili akong tapat sa pananampalataya .
55004008	Makakamtan ko na ang koronang nakalaan sa mga matuwid . Sa Araw na iyon , ang Panginoon na siyang makatarungang Hukom , ang siyang magpuputong sa akin ng korona ; hindi lamang sa akin , kundi sa lahat ng nananabik sa kanyang pagbabalik .
55004009	Sikapin mong makapunta dito sa lalong madaling panahon .
55004010	Iniwan na ako ni Demas dahil sa pagkahumaling niya sa sanlibutan ; pumunta siya sa Tesalonica . Si Cresente naman ay nagpunta sa Galacia , at si Tito sa Dalmacia .
55004011	Si Lucas na lamang ang kasama ko rito . Hanapin mo si Marcos at isama mo rito , sapagkat malaki ang maitutulong niya sa aking mga gawain .
55004012	Pinapunta ko sa Efeso si Tiquico .
55004013	Pagpunta mo rito , dalhin mo ang aking damit na iniwan ko sa Troas sa bahay ni Carpo . Dalhin mo rin ang mga aklat ko , lalo na iyong mga gawa sa balat .
55004014	Napakasama ng ginawa sa akin ni Alejandrong panday . Ang Panginoon ang magpaparusa sa kanya ayon sa kanyang ginawa .
55004015	Mag-ingat ka sa kanya , sapagkat tutol na tutol siya sa ipinapangaral natin .
55004016	Sa unang pagharap ko sa hukuman ay walang sumama sa akin ; pinabayaan nila akong mag-isa . Patawarin nawa sila ng Diyos .
55004017	Ngunit sinamahan ako ng Panginoon at binigyan ng lakas upang makapangaral nang lubusan sa lahat ng Hentil , at ako’y naligtas sa tiyak na kamatayan .
55004018	Ang Panginoon ang magliligtas sa akin sa lahat ng kasamaan at siya rin ang maghahatid sa akin nang ligtas sa kanyang kaharian sa langit . Purihin nawa siya magpakailanman ! Amen .
55004019	Ikumusta mo ako sa mag-asawang Priscila at Aquila , at sa pamilya ni Onesiforo .
55004020	Nagpaiwan sa Corinto si Erasto ; si Trofimo nama’y iniwan ko sa Mileto dahil may sakit siya .
55004021	Pilitin mong makapunta dito bago magtaglamig . Kinukumusta ka nina Eubulo , Pudente , Lino , Claudia at lahat ng mga kapatid .
55004022	Nawa’y sumaiyo ang Panginoon , at pagpalain ka ng Diyos .
56001001	Mula kay Pablo , isang lingkod ng Diyos at apostol ni Jesu-Cristo . Sinugo ako upang patibayin ang pananampalataya ng mga hinirang ng Diyos , at upang palawakin ang kanilang kaalaman tungkol sa katotohanang makakapaglapit sa atin sa Diyos ,
56001002	at bigyan sila ng pag-asa sa buhay na walang hanggan . Bago pa likhain ang sanlibutan , ang buhay na ito’y ipinangako na ng Diyos na kailanma’y hindi sinungaling .
56001003	Ipinahayag niya ito sa kanyang salita sa takdang panahon , at ako ang napagkatiwalaang mangaral nito , ayon sa utos ng Diyos na ating Tagapagligtas .
56001004	Sumusulat ako kay Tito , na tunay kong anak sa pananampalataya . Sumaiyo nawa ang pagpapala at kapayapaang mula sa Diyos Ama at mula sa ating Tagapagligtas na si Cristo Jesus .
56001005	Iniwan kita sa Creta upang ayusin mo ang mga bagay na dapat pang ayusin at upang pumili ka ng mga matatandang mamamahala sa iglesya sa bawat bayan , ayon sa iniutos ko sa iyo .
56001006	Pumili ka ng mga taong walang kapintasan ; isa lamang ang asawa , minsan lang nag-asawa . at ang mga anak ay mananampalataya at hindi maguguló o matitigas ang ulo .
56001007	Bilang katiwala ng Diyos , kailangang walang kapintasan ang isang tagapangasiwa ng iglesya . Hindi siya dapat mayabang , hindi magagalitin , hindi lasenggo , hindi mapusok o sakim ,
56001008	bukás ang tahanan sa mga panauhin , maibigin sa kabutihan , mahinahon , makatarungan , may kabanalan , at marunong magpigil sa sarili .
56001009	Kailangang matatag siyang nananalig sa mga tunay na aral na natutuhan niya , upang ito’y maituro naman niya sa iba at maipakita ang kamalian ng mga sumasalungat dito .
56001010	Sapagkat maraming tao , lalung-lalo na ang mga galing sa Judaismo , ang sumasalungat laban sa mga aral na ito . Dinadaya nila ang iba sa pamamagitan ng mga katuruang walang kabuluhan .
56001011	Kailangang pigilin mo sila sa kanilang ginagawang ito sapagkat ginugulo nila ang mga pamilya . Kumita lamang sila ng salapi ay nagtuturo sila ng mga bagay na di dapat ituro .
56001012	Isa na rin sa mga propetang taga-Creta ang nagsabi , “ Ang mga taga-Creta ay talagang sinungaling , asal-hayop , batugan , at matakaw . ”
56001013	Tama ang kanyang sinabi , kaya’t mahigpit mo silang pagsabihan upang sila’y mamuhay nang maayos ayon sa kanilang pananampalataya ,
56001014	at huwag nang maniwala pa sa mga alamat ng mga Judio , o sa katuruan ng mga taong tumalikod sa katotohanan .
56001015	Malinis ang lahat ng bagay sa may malinis na isipan , ngunit sa masasama at di sumasampalataya , walang bagay na malinis sapagkat marumi ang kanilang budhi at isipan .
56001016	Ang sabi nila’y kilala nila ang Diyos , ngunit hindi naman ito nakikita sa kanilang mga gawa . Sila’y kasuklam-suklam , suwail at hindi makagawa ng anumang mabuti .
56002001	Ang ituro mo naman ay ang mga bagay na naaayon sa wastong aral .
56002002	Sabihin mo sa matatandang lalaki na sila’y maging mahinahon , marangal , mapagpigil sa sarili , at maging matatag sa pananampalataya , pag-ibig at pagtitiis .
56002003	Sabihin mo sa matatandang babae na sila’y mamuhay na may kabanalan , huwag maninirang-puri , huwag maglalasing kundi magturo sila ng mabuti ,
56002004	upang maakay nila ang mga kabataang babae na mahalin ang kanilang mga asawa at mga anak .
56002005	Ang mga kabataang ito’y kailangan ding turuan na maging mahinahon , malinis ang isipan , masipag sa gawaing bahay , mabait , at masunurin sa kanilang asawa upang walang masabi ang sinuman laban sa salita ng Diyos nang dahil sa kanila .
56002006	Turuan mo rin ang mga kabataang lalaki na maging mapagpigil sa sarili .
56002007	Sa lahat ng paraan , maging halimbawa ka ng mabuting ugali at maging tapat ka at kagalang-galang sa iyong pagtuturo .
56002008	Nararapat na pananalita ang lagi mong gamitin upang hindi mapintasan ninuman ang mga sinasabi mo . Kaya’t mapapahiya ang ating mga kalaban sapagkat wala silang masasabing masama laban sa atin .
56002009	Turuan mo ang mga alipin na maging masunurin at kalugud-lugod sa kanilang mga amo . Hindi nila dapat sagut-sagutin ang mga ito ,
56002010	ni pagnakawan man . Dapat silang maging tapat sa lahat ng pagkakataon , upang maipakita nila sa lahat nilang ginagawa ang kagandahan ng mga katuruan ng Diyos na ating Tagapagligtas .
56002011	Sapagkat nahayag na ang kagandahang-loob ng Diyos na nagdudulot ng kaligtasan sa lahat ng tao .
56002012	Ito ang nagtuturo sa atin upang talikuran ang makamundong pamumuhay at damdaming makalaman , at upang makapamuhay tayo ngayon nang may pagpipigil , matuwid at karapat-dapat sa Diyos
56002013	habang hinihintay natin ang dakilang araw na ating inaasahan . Ito ang pagbabalik ng ating dakilang Diyos at Tagapagligtas na si Jesu-Cristo .
56002014	Inihandog niya ang kanyang sarili upang palayain tayo sa lahat ng kasamaan at linisin tayo upang maging bayan niyang masigasig sa paggawa ng mabuti .
56002015	Ipahayag mo ang lahat ng ito , at gamitin mo ang iyong kapangyarihan sa pagpapalakas ng loob at pagsaway sa iyong mga tagapakinig . Huwag mong hayaang hamakin ka ninuman .
56003001	Paalalahanan mo ang mga kapatid na magpasakop sa mga pinuno at may kapangyarihan ; sundin ang mga ito at laging maging handa sa paggawa ng mabuti .
56003002	Pagbawalan mo silang magsalita ng masama laban kaninuman , at turuan mo silang maging mahinahon at magalang sa lahat ng mga tao .
56003003	Noong una , tayo’y mga hangal , hindi masunurin , naliligaw at naging alipin ng makamundong damdamin at lahat ng uri ng kalayawan . Naghari sa atin ang masamang isipan at pagkainggit . Tayo’y kinapootan ng iba at sila’y kinapootan din natin .
56003004	Ngunit nang mahayag sa atin ang kabutihan at pag-ibig ng Diyos na ating Tagapagligtas ,
56003005	iniligtas niya tayo , hindi dahil sa ating mabubuting gawa kundi dahil sa kanyang habag sa atin . Tayo’y ipinanganak na muli sa pamamagitan ng tubig at tayo rin ay binago ng Espiritu Santo .
56003006	Masaganang ipinagkaloob ng Diyos sa atin ang Espiritu Santo sa pamamagitan ng ating Tagapagligtas na si Jesu-Cristo ,
56003007	upang tayo’y gawing matuwid sa pamamagitan ng kanyang kagandahang-loob , at tayo’y maging tagapagmana ayon sa ipinangakong buhay na walang hanggan .
56003008	Mapagkakatiwalaan ang aral na ito . Kaya’t ang nais ko’y buong tiyaga mong ituro ito sa mga nananalig sa Diyos upang ilaan nila ang kanilang sarili sa paggawa ng mabuti , na siyang karapat-dapat at kapaki-pakinabang sa mga tao .
56003009	Iwasan mo ang mga walang kabuluhang pagtatalo , ang di matapus-tapos na talaan ng mga ninuno , at ang mga pagtatalo at alitan tungkol sa Kautusan . Ang mga ito ay walang mabuting ibubunga at walang halaga .
56003010	Pagkatapos mong sawaying minsan o makalawa , iwasan mo na ang taong lumilikha ng pagkakabaha-bahagi ,
56003011	dahil alam mong ang ganyang tao ay masama at ang kanyang sariling mga kasalanan ang nagpapakilalang siya’y mali .
56003012	Papupuntahin ko riyan si Artemas o si Tiquico . Pagdating nila diyan , pilitin mong makapunta dito sa Nicopolis . Dito na ako magpapalipas ng taglamig .
56003013	Sikapin mong mapadali ang paglalakbay ni Apolos at ng abogadong si Zenas . Tiyakin mong hindi sila nagkukulang sa anumang pangangailangan .
56003014	Turuan mo ang ating mga kapatid sa pananampalataya na gumawa ng mabuti upang makatulong sila sa mga nangangailangan , at maging kapaki-pakinabang .
56003015	Kinukumusta ka ng mga kasama ko rito . Ikumusta mo rin kami sa lahat ng kapatid sa pananampalataya . Pagpalain kayong lahat ng Diyos .
57001001	Mula kay Pablo , isang bilanggo dahil kay Cristo Jesus , at mula kay Timoteo na ating kapatid — Para kay Filemon , ang minamahal naming kamanggagawa ,
57001002	at para sa iglesyang nagtitipon sa iyong bahay ; kay Apia na aming ating . kapatid na babae at kay Arquipo na kapwa naming naglilingkod sa Panginoon .
57001003	Sumainyo nawa ang pagpapala at kapayapaang mula sa Diyos na ating Ama at sa Panginoong Jesu-Cristo .
57001004	Lagi akong nagpapasalamat sa aking Diyos tuwing isinasama kita sa aking pananalangin
57001005	sapagkat nababalitaan ko ang pag-ibig na ipinapakita mo sa lahat ng hinirang ng Diyos , at gayundin ang iyong pananampalataya sa Panginoong Jesus .
57001006	Idinadalangin kong ang pagkakabuklod natin sa isang pananampalataya ay magbunga ng lubos na pagkaunawa sa mga kabutihang dulot ng ating pakikipag-isa kay Cristo .
57001007	Kapatid , ang pag-ibig na iyon ay nagdulot sa akin ng malaking katuwaan at kaaliwan sapagkat dahil sa iyo , sumigla ang kalooban ng mga hinirang ng Diyos .
57001008	Kaya nga , malakas ang loob kong iutos sana sa iyo ang nararapat gawin bilang kapatid mo kay Cristo ,
57001009	ngunit mas minabuti kong makiusap sa iyo sa pangalan ng pag-ibig . Akong si Pablo , na sugo ni Cristo Jesus at ngayo’y nakabilanggo dahil sa kanya ,
57001010	ay nakikiusap sa iyo para kay Onesimo na aking anak sa pananampalataya . Ako’y naging isang ama sa kanya habang ako’y nakabilanggo .
57001011	Dati , hindi mo mapakinabangan si Onesimo , ngunit ngayo’y kapaki-pakinabang siya sa ating dalawa .
57001012	Pinababalik ko na siya sa iyo , kasama ang aking puso .
57001013	Nais ko sanang manatili na siya sa aking piling upang siya ang maglingkod sa akin habang ako’y nakabilanggo dahil sa Magandang Balita , at sa gayon ay para na ring ikaw ang kasama ko rito .
57001014	Ngunit ayokong gawin iyon nang wala kang pahintulot upang maging kusa ang iyong pagtulong sa akin , at hindi sapilitan .
57001015	Marahil , nalayo sa iyo si Onesimo nang kaunting panahon upang sa pagbabalik niya’y makasama mo siya habang panahon ,
57001016	hindi lamang bilang isang alipin kundi bilang isang minamahal na kapatid . Napamahal na siya sa akin , ngunit lalo na sa iyo , hindi lamang bilang isang alipin , kundi bilang isa nang kapatid sa Panginoon !
57001017	Kaya’t kung kinikilala mo akong tunay na kasama , tanggapin mo siya tulad ng pagtanggap mo sa akin .
57001018	Kung siya ma’y nagkasala o nagkautang sa iyo , sa akin mo na ito singilin .
57001019	Akong si Pablo ang siyang sumusulat nito : AKO ANG MAGBABAYAD SA IYO . Hindi ko na dapat banggitin pa na utang mo sa akin ang iyong pagkakilala kay Cristo .
57001020	Ipinapakiusap ko lamang sa iyo , alang-alang sa Panginoon , hayaan mo namang maranasan ko ang pakinabang na ito . Pasayahin mo naman ako bilang kapatid kay Cristo !
57001021	Lubos akong naniniwala na gagawin mo ang hinihiling ko sa sulat na ito , at maaaring higit pa rito .
57001022	Ipaghanda mo rin ako ng matutuluyan sapagkat umaasa akong loloobin ng Diyos na ako’y makabalik diyan , gaya ng inyong idinadalangin .
57001023	Kinukumusta ka ni Epafras na kasama kong nakabilanggo dahil kay Cristo Jesus .
57001024	Kinukumusta ka rin nina Marcos , Aristarco , Demas , at Lucas , na mga kasama ko sa gawain .
57001025	Nawa’y sumainyo ang pagpapala ng ating Panginoong Jesu-Cristo .
58001001	Noong una , nangusap ang Diyos sa ating mga ninuno sa iba’t ibang panahon at sa iba’t ibang paraan sa pamamagitan ng mga propeta .
58001002	Ngunit nitong mga huling araw , siya’y nagsalita sa atin sa pamamagitan ng kanyang Anak . Sa pamamagitan ng Anak ay nilikha ng Diyos ang sanlibutan , at siya ang piniling tagapagmana ng lahat ng bagay .
58001003	Ang Anak ang maningning na sinag ng Diyos . Kung ano ang Diyos ay gayundin ang Anak . Siya ang nag-iingat sa lahat ng bagay sa pamamagitan ng kanyang makapangyarihang salita . Pagkatapos niyang linisin tayo sa ating mga kasalanan , siya’y umupo sa kanan ng makapangyarihang Diyos doon sa langit .
58001004	Ang Anak ay ginawang higit na dakila kaysa mga anghel , tulad ng pangalan na ibinigay sa kanya ng Diyos ay higit na dakila .
58001005	Sapagkat kailanma’y hindi sinabi ng Diyos sa sinumang anghel , “ Ikaw ang aking Anak , mula ngayo’y ako na ang iyong Ama . ” “ Ako’y kanyang magiging Ama , at siya’y aking magiging Anak . ”
58001006	At nang isusugo na ng Diyos ang kanyang panganay na Anak sa sanlibutan ay sinabi niya , “ Dapat siyang sambahin ng lahat ng anghel ng Diyos . ”
58001007	Tungkol naman sa mga anghel ay sinabi niya , “ Ginawa niyang hangin ang kanyang mga anghel , at ningas ng apoy ang kanyang mga lingkod . ”
58001008	Ngunit tungkol sa Anak ay sinabi niya , “ Ang iyong trono , O Diyos Ang Diyos ang iyong trono . ay magpakailan pa man , ikaw ay maghaharing may katarungan .
58001009	Katarunga’y iyong mahal , sa masama’y namumuhi ; kaya naman ang iyong Diyos , tanging ikaw ang pinili ; higit sa sinumang hari , kagalakang tanging-tangi . ”
58001010	Sinabi pa rin niya , “ Panginoon , nang pasimula’y nilikha mo ang sanlibutan , at ang mga kamay mo ang siyang lumikha ng kalangitan .
58001011	Maliban sa iyo , lahat ay lilipas , at tulad ng damit , lahat ay kukupas ,
58001012	at ililigpit mong gaya ng isang balabal , at tulad ng damit , sila’y papalitan . Ngunit mananatili ka’t hindi magbabago , walang katapusan ang mga taon mo . ”
58001013	Kailanma’y hindi sinabi ng Diyos sa sinumang anghel , “ Maupo ka sa kanan ko , hanggang lubusan kong mapasuko sa iyo ang mga kaaway mo . ”
58001014	Ano ang mga anghel , kung ganoon ? Sila’y mga espiritung naglilingkod sa Diyos at mga isinugo upang tumulong sa mga maliligtas .
58002001	Kaya nga , dapat nating panghawakang mabuti ang mga katotohanang narinig natin upang hindi tayo maligaw .
58002002	Ang mensaheng ipinahayag ng mga anghel ay napatunayang totoo , at sinumang lumabag o hindi sumunod dito ay tumanggap ng kaukulang parusa .
58002003	Gayundin naman , paano tayo makakaiwas sa parusa kung hindi natin pahahalagahan ang napakadakilang kaligtasang ito ? Ang Panginoon ang unang nagpahayag ng kaligtasang ito , at ang mga nakarinig sa kanya ang nagpatunay sa atin na ito’y totoo .
58002004	Pinatunayan din ito ng Diyos sa pamamagitan ng mga tanda at ng iba’t ibang himala , at sa pamamagitan ng mga kaloob ng Espiritu Santo na ipinamahagi niya ayon sa kanyang sariling kalooban .
58002005	Hindi sa mga anghel ipinamahala ng Diyos ang sanlibutang kanyang lilikhain — ang sanlibutang aming tinutukoy .
58002006	Sa halip ay ganito ang sinasabi ayon sa isang bahagi ng kasulatan : “ Ano ba ang tao upang iyong pahalagahan , o ang anak ng tao upang iyong pangalagaan ?
58002007	Sandaling panahong siya’y ginawa mong mas mababa kaysa mga anghel , pinuspos mo siya ng dangal at ng luwalhati , ginawa mo siyang tagapamahala ng lahat ng iyong nilikha .
58002008	at ipinasakop mo sa kanyang kapangyarihan ang lahat ng bagay . ”
58002009	Subalit alam nating si Jesus , kahit na sa kaunting panaho’y ginawang mas mababa kaysa mga anghel , ay binigyan ng karangalan at kaluwalhatian dahil sa kanyang kamatayan . Dahil sa kagandahang-loob ng Diyos sa atin , niloob niyang si Jesus ay mamatay para sa ating lahat .
58002010	Sa pamamagitan ng mga pagtitiis , siya’y ginawang ganap ng Diyos at nang sa gayon ay makapagdala siya ng maraming tao patungo sa kaluwalhatian . Ito’y dapat lamang gawin ng Diyos na lumikha at nangangalaga sa lahat ng bagay , sapagkat si Jesus ang tagapanguna ng kanilang kaligtasan .
58002011	Si Jesus ang nagpapabanal sa mga tao . Ang kanyang Ama at ang Ama ng mga taong ito ay iisa , kaya’t hindi niya ikinahihiyang tawagin silang mga kapatid .
58002012	Sinabi niya sa Diyos , “ Mga ginawa mo’y ihahayag ko sa aking mga kababayan , sa gitna ng kapulungan ika’y papupurihan . ”
58002013	Sinabi rin niya , “ Ako’y mananalig sa Diyos . ” “ Narito ako , at ang mga anak na kaloob sa akin ng Diyos . ”
58002014	Dahil sa ang mga anak na tinutukoy niya ay tao , naging tao rin si Jesus at tulad nila’y may laman at may dugo . Ginawa niya ito upang sa pamamagitan ng kanyang kamatayan ay mawasak niya ang kapangyarihan ng diyablo na siyang may kapangyarihan sa kamatayan .
58002015	At pinalaya niya ang lahat ng tao na habang panaho’y inalipin ng takot sa kamatayan .
58002016	Hindi ang mga anghel ang kanyang tinutulungan , sa halip ay mga anak ni Abraham .
58002017	Kaya’t kinailangang matulad siya sa kanyang mga kapatid sa lahat ng paraan . Sa gayon , siya’y naging isang Pinakapunong Pari , mahabagin at tapat na naglilingkod sa Diyos at nag-aalay ng handog para mapatawad ang mga kasalanan ng tao .
58002018	At ngayo’y matutulungan niya ang mga tinutukso , sapagkat siya man ay nakaranas ng pagtukso at paghihirap .
58003001	Mga kapatid sa pananampalataya at kasama sa pagkatawag ng Diyos , alalahanin ninyo si Jesus , ang Sugo ng Diyos at ang Pinakapunong Pari ng ating pananampalataya .
58003002	Tapat siya sa Diyos na pumili sa kanya , tulad ni Moises na naging tapat sa buong sambahayan ng Diyos .
58003003	Kung ang nagtayo ng bahay ay mas marangal kaysa sa bahay , gayundin naman , lalong marangal si Jesus kaysa kay Moises .
58003004	Bawat bahay ay may tagapagtayo , ngunit ang Diyos lamang ang nagtayo ng lahat ng bagay .
58003005	Si Moises ay naging tapat bilang isang lingkod sa buong sambahayan ng Diyos , upang magpatotoo sa mga bagay na ihahayag sa mga darating na panahon .
58003006	Subalit si Cristo ay tapat bilang Anak na namumuno sa sambahayan ng Diyos . At tayo ang kanyang sambahayan , kaya’t matibay ang ating pag-asa at hindi natin ito ikinahihiya .
58003007	Kaya’t tulad ng sinabi ng Espiritu Santo , “ Kapag narinig ninyo ngayon ang tinig ng Diyos ,
58003008	iyang inyong puso’y huwag patigasin , tulad noong maghimagsik ang inyong mga ninuno doon sa ilang , nang subukin nila ako .
58003009	Ako ay tinukso’t doon ay sinubok ng inyong magulang , bagama’t nakita nila ang mga ginawa ko sa loob ng apatnapung taon .
58003010	Kaya’t napoot ako sa kanila at sinabi ko , ‘ Lagi silang lumalayo sa akin , ang mga utos ko’y ayaw nilang sundin . ’
58003011	Kaya’t sa galit ko , ‘ Ako ay sumumpang hindi mararating , ang lupang pangakong aking inilaan . ' "
58003012	Mga kapatid , ingatan ninyong huwag maging masama ang sinuman sa inyo at mawalan ng pananampalataya hanggang sa kanyang talikuran ang Diyos na buháy .
58003013	Sa halip , magtulungan kayo araw-araw , habang ang panahon ay matatawag pang “ ngayon ” upang walang sinumang madaya sa inyo at maging alipin ng kasalanan .
58003014	Sapagkat tayong lahat ay kasama ni Cristo sa gawain , kung mananatiling matatag hanggang sa wakas ang ating pananalig na ating ipinakita noong tayo’y unang sumampalataya .
58003015	Ito nga ang sinasabi sa kasulatan , “ Kapag narinig ninyo ngayon ang tinig ng Diyos , iyang inyong puso’y huwag patigasin , tulad noong kayo’y maghimagsik sa Diyos . ”
58003016	Sino ang naghimagsik laban sa Diyos kahit na narinig nila ang kanyang tinig ? Hindi ba’t ang lahat ng inilabas ni Moises sa Egipto ?
58003017	At kanino nagalit ang Diyos sa loob ng apatnapung taon ? Hindi ba’t sa mga nagkasala at namatay sa ilang ?
58003018	At sino ang tinutukoy niya nang kanyang sabihin , “ Hinding-hindi sila makakapagpahinga sa piling ko ” ? Hindi ba’t ang mga taong ayaw sumunod ?
58003019	Maliwanag kung ganoon kaya’t hindi sila nakapasok sa lupang pangako dahil sa kawalan ng pananampalataya sa Diyos .
58004001	Kaya nga habang nananatili ang pangako ng Diyos , na tayo’y makakapasok at makakapagpahinga sa piling niya , mag-ingat kayo at baka mayroon sa inyong hindi makatanggap ng pangakong ito .
58004002	Sapagkat tulad nila’y napakinggan din natin ang Magandang Balita , ngunit hindi nila pinakinabangan ang balitang kanilang narinig dahil hindi nila ito tinanggap nang may pananampalataya .
58004003	Tayong mga sumampalataya ang nakatanggap ng kapahingahang ipinangako . Ito’y ayon sa kanyang sinabi , “ Sa galit ko’y aking isinumpa , ‘ Hindi sila makakapasok at hindi makakapagpahinga sa aking piling . ' "
58004004	Sapagkat sinasabi sa isang bahagi ng kasulatan ang tungkol sa ikapitong araw , “ At sa ikapitong araw , nagpahinga ang Diyos sa kanyang paglikha . ”
58004005	At muli pang sinabi , “ Hindi sila makakapasok at makakapagpahinga sa aking piling . ”
58004006	Ang mga unang nakarinig ng Magandang Balita ay hindi nakapasok at nakapagpahinga dahil hindi sila sumampalataya . Ngunit may mga inaanyayahan pa ring magpahinga sa piling ng Diyos .
58004007	Kaya’t muling nagtakda ang Diyos ng isa pang araw na tinawag niyang “ Ngayon ” . Pagkalipas ng mahabang panahon , sinabi sa pamamagitan ni David sa kasulatang nabanggit , “ Ngayon , kapag narinig ninyo ang tinig ng Diyos , iyang inyong puso’y huwag patigasin . ”
58004008	Kung ang mga tao noon ay nabigyan ni Josue ng lubos na kapahingahan , hindi na sana ipinangako pa ng Diyos ang tungkol sa isa pang araw ng kapahingahan .
58004009	Kung paanong nagpahinga ang Diyos sa ikapitong araw , mayroon ding kapahingahang nakalaan sa mga taong sumasampalataya sa Diyos ,
58004010	sapagkat ang sinumang makapasok at makapagpahinga sa piling ng Diyos ay magpapahinga rin sa kanyang paggawa , tulad ng Diyos na nagpahinga sa kanyang paglikha .
58004011	Kaya’t sikapin nating makamtan ang kapahingahang iyon at huwag mabigong tulad ng mga hindi sumasampalataya .
58004012	Ang salita ng Diyos ay buháy at mabisa , mas matalas kaysa alinmang tabak na sa magkabila’y may talim . Ito’y tumatagos maging sa kaibuturan ng kaluluwa at espiritu , ng mga kasukasuan at buto , at nakakaalam ng mga iniisip at binabalak ng tao .
58004013	Walang makakapagtago sa Diyos ; ang lahat ay hayag at lantad sa kanyang paningin , at sa kanya tayo mananagot .
58004014	Kaya nga , magpakatatag tayo sa ating pananampalataya , dahil mayroon tayong Dakilang Pinakapunong Pari na pumasok na sa kalangitan , doon mismo sa harap ng Diyos . Siya’y walang iba kundi si Jesus na Anak ng Diyos .
58004015	Ang ating Pinakapunong Paring ito ay nakakaunawa sa ating mga kahinaan sapagkat tulad natin , tinukso siya sa lahat ng paraan , subalit kailanma’y hindi siya nagkasala .
58004016	Kaya’t huwag tayong mag-atubiling lumapit sa trono ng mahabaging Diyos upang makamtan natin ang habag at kalinga sa panahon ng ating pangangailangan .
58005001	Ang bawat pinakapunong pari ay pinili mula sa mga tao at inilagay sa ganoong tungkulin upang maglingkod sa Diyos para sa mga tao . Siya ang nag-aalay ng mga kaloob at mga handog para mapatawad ang mga kasalanan .
58005002	Nadarama niya ang kahinaan ng mga mangmang at ng mga naliligaw ng landas sapagkat siya’y mahina ring tulad nila .
58005003	At dahil sa kanyang kahinaan , kinakailangang siya’y mag-alay ng handog , hindi lamang para sa kasalanan ng iba , kundi para sa kanya ring mga kasalanan .
58005004	Ang karangalan ng pagiging pinakapunong pari ay hindi maaaring makamtan ninuman sa kanyang sariling kagustuhan . Ang Diyos ang pumipili sa kanya , tulad ng pagkapili kay Aaron .
58005005	Gayundin naman , hindi itinaas ni Cristo ang kanyang sarili upang maging Pinakapunong Pari . Siya’y pinili ng Diyos na nagsabi sa kanya , “ Ikaw ang aking Anak , mula ngayo’y ako na ang iyong Ama . ”
58005006	Sinabi rin niya sa ibang bahagi ng kasulatan , “ Ikaw ay pari magpakailanman , ayon sa pagkapari ni Melquisedec . ”
58005007	Noong si Jesus ay namumuhay pa rito sa lupa , siya’y nanalangin at lumuluhang nakiusap sa Diyos na makakapagligtas sa kanya sa kamatayan . At dininig siya ng Diyos dahil lubusan siyang nagpakumbabá .
58005008	Kahit na siya’y Anak ng Diyos , natutuhan niya ang tunay na kahulugan ng pagsunod sa pamamagitan ng pagtitiis .
58005009	At nang siya’y maging ganap , siya’y naging walang hanggang Tagapagligtas ng lahat ng mga sumusunod sa kanyang kalooban .
58005010	Minarapat ng Diyos na siya’y gawing Pinakapunong Pari ayon sa pagkapari ni Melquisedec .
58005011	Marami pa kaming masasabi tungkol sa bagay na ito , ngunit mahirap ipaliwanag sa inyo sapagkat napakabagal ninyong umunawa .
58005012	Dapat sana’y mga tagapagturo na kayo , subalit hanggang ngayo’y kailangan pa kayong turuan ng mga panimulang aralin tungkol sa mga Salita ng Diyos . Dapat sana’y kumakain na kayo ng matigas na pagkain ngunit hanggang ngayon , gatas pa lamang ang inyong kaya .
58005013	Ang sanggol pa ay nabubuhay sa gatas at kulang pa ang kaalaman sa salita ng katuwiran .
58005014	Ang matigas na pagkain ay para sa may sapat na gulang at marunong nang kumilala ng mabuti’t masama .
58006001	Kaya’t iwanan na natin ang mga panimulang aralin tungkol kay Cristo at magpatuloy na tayo sa mga araling para sa mga may sapat na pang-unawa na . Tigilan na natin ang muling paglalagay ng pundasyon tungkol sa pagtalikod sa mga gawang walang kabuluhan at tungkol sa pananampalataya sa Diyos ,
58006002	tungkol sa mga iba’t ibang seremonya ng paglilinis at pagpapatong ng mga kamay , at tungkol sa muling pagkabuhay ng mga patay at sa hatol na walang hanggan .
58006003	Magpatuloy na tayo ; at iyan ang gagawin namin kung loloobin ng Diyos .
58006004	Sapagkat paano pang magsisisi at manunumbalik ang mga tumalikod na sa kanilang pananampalataya ? Dati’y naliwanagan na sila , nakalasap ng makalangit na kaloob at naging kabilang sa mga tumanggap ng Espiritu Santo .
58006005	Nakalasap na rin sila ng kabutihan ng Salita ng Diyos , at nakadama ng kapangyarihan ng Diyos na lubusang mahahayag sa panahong darating .
58006006	Kapag sila’y tumalikod pagkatapos malasap ang lahat , hindi na sila maaari pang maakay sa pagsisisi at mapanumbalik sapagkat muli nilang ipinapako sa krus at inilalantad sa kahihiyan ang Anak ng Diyos .
58006007	Sapagkat pinagpapala ng Diyos ang lupang pagkatapos tumanggap ng masaganang ulan ay sinisibulan ng halamang pinapakinabangan ng mga magsasaka .
58006008	Subalit kung mga damo at halamang matitinik ang tumutubo doon , walang kabuluhan ang lupang iyon at ito ay nanganganib pang sumpain ng Diyos . Ito ay tutupukin sa apoy .
58006009	Mga minamahal , kahit ganito ang sinasabi namin , natitiyak namin na nasa mas mabuti kayong kalagayan patungkol sa inyong kaligtasan .
58006010	Makatarungan ang Diyos ; hindi niya malilimutan ang inyong ginawa at ang pagmamahal na inyong ipinakita at hanggang ngayo’y ipinapakita sa pamamagitan ng paglilingkod ninyo sa mga hinirang ng Diyos .
58006011	Ang nais namin ay patuloy na magsumikap hanggang wakas ang bawat isa sa inyo upang makamtan ninyo ang inyong inaasahan .
58006012	Kaya’t huwag kayong maging tamad . Tularan ninyo ang mga taong dahil sa kanilang pagtitiis at pananalig sa Diyos ay tumatanggap ng mga ipinangako niya .
58006013	Nang mangako ang Diyos kay Abraham , siya’y nanumpa na tutuparin niya ang kanyang pangako . Dahil wala nang nakakahigit pa sa kanya , nanumpa siya sa sarili niyang pangalan .
58006014	Sinabi niya , “ Ipinapangako ko na lubos kitang pagpapalain at ang lahing magmumula sa iyo ay aking pararamihin . ”
58006015	Matiyagang naghintay si Abraham at natanggap naman niya ang ipinangako sa kanya .
58006016	Nanunumpa ang mga tao sa pangalan ng isang nakakahigit sa kanila , at sa pamamagitan ng panunumpang ito’y pinapagtibay ang usapan .
58006017	Gayundin naman , pinagtibay ng Diyos ang kanyang pangako sa pamamagitan ng panunumpa , upang ipakita sa kanyang mga pinangakuan na hindi mababago ang kanyang layunin .
58006018	Hindi nagbabago at hindi man lang nagsisinungaling ang Diyos tungkol sa dalawang bagay na ito : ang kanyang pangako at sumpa . Kaya’t tayong nakatagpo ng kanyang kalinga ay panatag ang loob na umaasa sa mga pangako niya .
58006019	Ang pag-asang ito ang siyang matibay at matatag na angkla ng ating buhay , at ito’y umaabot hanggang sa kabila ng tabing ng templo , hanggang sa Dakong Kabanal-banalan .
58006020	Si Jesus ay naunang pumasok doon alang-alang sa atin , at naging Pinakapunong Pari magpakailanman , ayon sa pagkapari ni Melquisedec .
58007001	Si Melquisedec ay hari ng Salem at pari ng Kataas-taasang Diyos . Nang pabalik na si Abraham mula sa pagpuksa sa mga hari , sinalubong siya ni Melquisedec at sinabi sa kanya , “ Pagpalain ka ng Panginoon . ”
58007002	Ibinigay ni Abraham kay Melquisedec ang ikasampung bahagi ng lahat ng nasamsam niya mula sa labanan . Ang unang kahulugan ng pangalang Melquisedec ay “ Hari ng Katuwiran ” . At dahil siya’y hari din ng Salem , ibig sabihin , siya ay “ Hari ng Kapayapaan ” .
58007003	Walang nababanggit tungkol sa kanyang ama at ina , o sa angkang pinagmulan niya . Hindi rin natala ang kanyang kapanganakan o kamatayan . Tulad ng Anak ng Diyos , siya’y pari magpakailanman .
58007004	Tingnan ninyo kung gaano kadakila si Melquisedec ! Ipinagkaloob sa kanya ni Abraham na ating ninuno ang ikasampung bahagi ng nasamsam niya mula sa labanan .
58007005	Ayon sa Kautusan , ang mga pari mula sa angkan ni Levi ay binigyan ng karapatang kunin ang ikasampung bahagi ng pag-aari ng mga Israelita , na kanilang mga kapatid , kahit ang mga ito ay mula rin kay Abraham .
58007006	Si Melquisedec ay hindi kabilang sa lipi ni Levi , ngunit tumanggap siya ng ikasampung bahagi mula kay Abraham at pinagpala niya ang taong ito na pinangakuan ng Diyos .
58007007	Nalalaman ng lahat na ang nagbibigay ng pagpapala ay higit na dakila kaysa pinagpapala .
58007008	Ang mga Levita , na tumatanggap ng ikasampung bahagi ay may kamatayan , ngunit buháy si Melquisedec ayon sa kasulatan .
58007009	Kaya’t masasabi na rin na maging si Levi na tumatanggap ng ikasampung bahagi , ay nagbigay rin ng ikasampung bahagi sa pamamagitan ni Abraham .
58007010	Sapagkat masasabing si Levi ay nasa katawan pa ng kanyang ninunong si Abraham nang ito’y salubungin ni Melquisedec .
58007011	Ang Kautusan ay ibinigay ng Diyos sa mga Israelita . Kung ang pagiging-ganap ay nakamtan sa pamamagitan ng mga paring mula sa angkan ni Levi , hindi na sana kinailangan pa ang ibang pari , ayon sa pagkapari ni Melquisedec , na iba sa pagkapari ni Aaron .
58007012	Kapag binago ang pagkapari , kailangan ding baguhin ang kautusan .
58007013	Ang ating Panginoon ang paring tinutukoy dito . Kabilang siya sa ibang angkan at wala isa man sa angkan niya ang naglingkod bilang pari .
58007014	Alam ng lahat na siya’y mula sa angkan ni Juda , at hindi binanggit ni Moises ang angkang ito nang sabihin niya ang tungkol sa mga pari .
58007015	Ang bagay na ito ay lalo pang naging maliwanag nang magkaroon ng ibang pari ayon sa pagkapari ni Melquisedec .
58007016	Naging pari siya dahil sa kapangyarihan ng buhay na kailanma’y hindi matatapos , at hindi dahil sa lahing pinagmulan , ayon sa hinihingi ng Kautusan .
58007017	Sapagkat ito ang sinasabi ng kasulatan tungkol sa kanya , “ Ikaw ay pari magpakailanman , ayon sa pagkapari ni Melquisedec . ”
58007018	Kaya nga , inalis ang naunang alituntunin dahil sa ito’y mahina at walang bisa .
58007019	Sapagkat walang sinumang nagiging ganap sa pamamagitan ng Kautusan ni Moises . Higit na mabuti ang bagong pag-asang tinanggap natin ngayon , sapagkat sa pamamagitan nito’y nakakalapit na tayo sa Diyos .
58007020	Ang Diyos ay hindi nanumpa nang gawin niyang pari ang iba ,
58007021	ngunit nanumpa siya nang gawin niyang pari si Jesus , ayon sa sinabi niya , “ Ang Panginoon ay sumumpa , at hindi siya magbabago ng isip , ‘ Ikaw ay pari magpakailanman ! ' "
58007022	Dahil sa pagkakaibang ito , si Jesus ang siyang katiyakan ng mas mabuting tipan .
58007023	Bukod dito , kailangan noon ang maraming pari dahil namamatay sila at hindi nakakapagpatuloy sa panunungkulan .
58007024	Ngunit si Jesus ay buháy magpakailanman , kaya’t walang katapusan ang kanyang pagkapari .
58007025	Dahil dito , lubusan niyang maililigtas ang lahat ng lumalapit sa Diyos sa pamamagitan niya , sapagkat siya’y nabubuhay magpakailanman upang mamagitan para sa kanila .
58007026	Samakatuwid , si Jesus , kung ganoon , ang Pinakapunong Paring nakakatugon sa ating pangangailangan . Siya’y banal , walang kasalanan ni kapintasan man , inihiwalay sa mga makasalanan at itinaas sa kalangitan .
58007027	Hindi siya katulad ng ibang mga pinakapunong pari na kailangan pang mag-alay ng mga handog araw-araw , una’y para sa sarili nilang kasalanan , at pagkatapos , para sa kasalanan ng mga tao . Minsan lamang naghandog si Jesus , at ito’y magpakailanman , nang ihandog niya ang kanyang sarili .
58007028	May mga kahinaan ang mga pinakapunong pari na pinili ayon sa Kautusan ngunit ang Dakilang Pinakapunong Pari na pinili ayon sa panunumpa ay ang Anak na ginawang ganap magpakailanman . At ang ipinangako ng Diyos ay huling dumating kaysa sa Kautusan .
58008001	Ito ang buod ng aming sinasabi : tayo ay may Pinakapunong Pari na nakaupo sa kanan ng trono ng Kataas-taasan .
58008002	Siya’y naglilingkod doon sa tunay na Dakong Banal , sa toldang itinayo ng Panginoon , at hindi ng tao .
58008003	Tungkulin ng bawat pinakapunong pari ang mag-alay ng mga kaloob at mga handog , kaya’t kailangang ang ating Pinakapunong Pari ay mayroon ding ihahandog .
58008004	Sa lupa ay hindi siya maaaring maging pari , sapagkat mayroon nang mga paring naghahandog ng mga kaloob ayon sa Kautusan .
58008005	Ang paglilingkod ng mga ito ay larawan lamang ng nasa langit , sapagkat nang itatayo na ni Moises ang tolda , mahigpit na ipinagbilin sa kanya ng Diyos ang ganito , “ Gagawin mo ang lahat ayon sa huwarang ipinakita ko sa iyo sa bundok . ”
58008006	Ngunit ang paglilingkod na ipinagkaloob kay Jesus ay higit na dakila kaysa ipinagkaloob sa kanila , dahil siya’y tagapamagitan ng isang tipan na higit na mabuti , sapagkat ang tipang ito ay nababatay sa mas maiinam na pangako .
58008007	Kung walang kakulangan ang unang tipan , hindi na sana nangailangan pa ng pangalawa .
58008008	Ngunit nakita ng Diyos ang pagkukulang ng kanyang bayan , kaya’t sinabi niya , “ Darating ang mga araw , sabi ng Panginoon , na gagawa ako ng bagong kasunduan sa Israel at sa Juda .
58008009	Hindi tulad ng kasunduang ginawa ko sa kanilang mga ninuno , nang ilabas ko sila sa Egipto . Sapagkat hindi sila naging tapat sa pakikipagtipan sa akin , kaya’t sila’y aking pinabayaan .
58008010	Ganito ang gagawin kong kasunduan sa bayan ng Israel pagdating ng panahon , sabi ng Panginoon : Itatanim ko sa kanilang pag-iisip ang aking mga utos ; isusulat ko ito sa kanilang puso . Ako ang kanilang magiging Diyos , at sila ang aking magiging bayan .
58008011	Hindi na kailangang turuan ang isa’t isa at sabihing , ‘ Kilalanin mo ang Panginoon . ’ Sapagkat ako’y makikilala nilang lahat , mula sa pinakaaba hanggang sa pinakadakila .
58008012	Sapagkat patatawarin ko sila sa kanilang mga kasalanan , at kalilimutan ko na ang kanilang mga kasamaan . ”
58008013	Nang sabihin ng Diyos ang tungkol sa bagong kasunduan , pinawalang-bisa na niya ang una . At anumang pinapawalang-bisa at naluluma ay malapit nang mawala .
58009001	Ang naunang kasunduan ay may mga alituntunin sa pagsamba at may sambahang ginawa ng tao .
58009002	Itinayo ang isang tolda na may dalawang bahagi : ang una ay tinatawag na Dakong Banal at naroon ang ilawan , ang hapag at ang mga tinapay na handog sa Diyos ;
58009003	ang ikalawa ay nasa kabila ng pangalawang tabing at tinatawag na Dakong Kabanal-banalan .
58009004	Naroon ang gintong altar na sunugan ng insenso at ang Kaban ng Tipan , na nababalutan ng ginto . Nasa loob ng Kaban ang sisidlang-ginto na may lamang manna , ang tungkod ni Aaron na nagkaroon ng usbong , at ang mga tapyas ng bato na kinasusulatan ng Tipan .
58009005	At sa ibabaw ng kaban ay may mga kerubin , na nagpapakitang naroon ang Diyos . Nalililiman ng mga pakpak ng mga kerubin ang Luklukan ng Awa , ngunit ito’y hindi na namin ipapaliwanag nang isa-isa ngayon .
58009006	Ganoon ang pagkakaayos ng loob ng toldang kanilang sinasambahan . Ang mga pari ay pumapasok araw-araw sa unang bahagi upang ganapin ang kanilang tungkulin .
58009007	Ngunit tanging ang pinakapunong pari ang nakakapasok sa ikalawang bahagi , at ito’y minsan lamang niyang ginagawa sa loob ng isang taon . Siya’y may dalang dugo na inihahandog sa Diyos para sa mga kasalanang nagawa niya at ng mga tao nang hindi nalalaman .
58009008	Sa ganoong pagkaayos , maliwanag na itinuturo ng Espiritu Santo na ang daang papunta sa Dakong Kabanal-banalan ay hindi pa bukás habang nakatayo pa ang unang bahagi ng tolda .
58009009	Simbolo lamang ang mga iyon at ang kahulugan nito ay ang kasalukuyang panahon . Ang mga kaloob at mga handog na iniaalay ay hindi nagpapabanal sa mga sumasamba roon .
58009010	Ang paglilinis nila’y nauukol lamang sa pagkain at inumin at sa iba’t ibang uri ng paglilinis , mga alituntuning panlabas na iiral hanggang sa baguhin ng Diyos ang lahat ng bagay .
58009011	Ngunit dumating na si Cristo , ang Pinakapunong Pari ng mabubuting bagay na narito na . At siya’y naglilingkod doon sa sambahang higit na dakila , walang katulad at hindi ginawa ng tao . Ang sambahang ito ay hindi sa sanlibutang ito .
58009012	Minsan lamang pumasok si Cristo sa Dakong Kabanal-banalan , at iyo’y sapat na . Hindi dugo ng mga kambing at guya ang kanyang inihandog , kundi ang sarili niyang dugo , para mapatawad tayo sa ating mga kasalanan magpakailanman .
58009013	Kung ang dugo ng mga kambing at toro , at ang abo ng dumalagang baka ang iwiniwisik sa mga taong itinuturing na marumi upang sila’y luminis ayon sa Kautusan ,
58009014	higit ang nagagawa ng dugo ni Cristo ! Sa pamamagitan ng walang hanggang Espiritu , inialay niya sa Diyos ang kanyang sarili bilang handog na walang kapintasan . Ang kanyang dugo ang lumilinis sa ating inyong . puso’t isipan sa mga gawaing walang kabuluhan upang tayo’y makapaglingkod sa Diyos na buháy .
58009015	Kaya nga , si Cristo ang tagapamagitan ng bagong kasunduan . Sa pamamagitan ng kanyang kamatayan , ipinatawad ang paglabag ng mga tao noong sila’y nasa ilalim pa ng naunang kasunduan . Dahil dito , makakamtan ng mga tinawag ng Diyos ang walang hanggang pagpapala na kanyang ipinangako .
58009016	Kapag may testamento , kailangang mapatunayang patay na ang gumawa niyon ,
58009017	sapagkat ang testamento ay walang bisa habang buháy pa ang gumawa ; magkakabisa lamang iyon kapag siya’y namatay na .
58009018	Maging ang naunang kasunduan ay hindi pinagtibay kung hindi sa pamamagitan ng dugo ng mga hayop na inihandog .
58009019	Matapos ipahayag ni Moises sa mga tao ang bawat alituntunin sa Kautusan , kinuha niya ang dugo ng mga baka at ng mga kambing at hinaluan niya iyon ng tubig . Kumuha siya ng pulang lana at sanga ng hisopo , at isinawsaw iyon sa dugong may halong tubig . Winisikan ang aklat ng Kautusan at ang mga tao .
58009020	Kasabay nito’y kanyang sinabi , “ Ito ang dugong nagpapatibay sa tipan na ibinigay ng Diyos at ipinapatupad sa inyo . ”
58009021	Winisikan din niya ng dugo ang tolda at ang mga kagamitan sa pagsamba .
58009022	Ayon sa Kautusan , halos lahat ng bagay ay nililinis sa pamamagitan ng dugo , at walang kapatawaran ng kasalanan kung hindi sa pamamagitan ng pag-aalay ng dugo .
58009023	Ang mga bagay sa sambahang iyon ay larawan lamang ng mga nasa langit , at kinakailangang linisin sa pamamagitan ng mga handog . Ngunit higit na mabubuting handog ang kinakailangan sa paglilinis ng mga bagay sa sambahang nasa langit .
58009024	Sapagkat si Cristo ay hindi pumasok sa isang Dakong Banal na ginawa ng tao at larawan lamang ng tunay . Sa langit mismo siya pumasok at ngayo’y nasa harap na siya ng Diyos at namamagitan para sa atin .
58009025	Ang pinakapunong pari ng mga Judio ay pumapasok sa Dakong Banal taun-taon na may dalang dugo ng mga hayop . Ngunit si Cristo’y minsan lamang pumasok upang ihandog ang kanyang sarili .
58009026	Kung hindi gayon , kailangan sanang paulit-ulit na siya’y mamatay mula pa nang likhain ang sanlibutan . Subalit minsan lamang siyang nagpakita , ngayong magtatapos na ang panahon , upang pawiin ang kasalanan sa pamamagitan ng handog na kanyang inialay .
58009027	Itinakda sa mga tao na sila’y minsang mamamatay at pagkatapos ay ang paghuhukom .
58009028	Gayundin naman , si Cristo’y minsang inihandog upang pawiin ang mga kasalanan ng mga tao . Siya’y muling darating , hindi upang muling ihandog dahil sa kasalanan , kundi upang iligtas ang mga naghihintay sa kanya .
58010001	Ang Kautusan ay anino lamang at hindi lubos na naglalarawan ng mabubuting bagay na darating . Hindi ito nagpapabanal sa mga lumalapit sa Diyos sa pamamagitan ng mga handog na iniaalay taun-taon .
58010002	Kung napatawad na nga ang mga lumalapit sa Diyos sa pamamagitan ng ganoong mga handog , wala na sana silang dapat alalahanin , at hindi na sila kailangang mag-alay pang muli .
58010003	Ngunit ang mga alay na ito ang nagpapagunita sa mga tao ng kanilang mga kasalanan taun-taon ,
58010004	sapagkat ang dugo ng mga toro at mga kambing ay hindi makakapawi ng mga kasalanan .
58010005	Dahil diyan , nang si Cristo’y naparito sa daigdig , sinabi niya sa Diyos : “ Ang mga pang-alay , pati mga handog , at ang mga hayop na handang sunugin , hindi mo na ibig sa dambana dalhin , hindi mo kinalugdan ang mga handog na sinusunog , at ang mga handog upang pawiin ang kasalanan . Kaya’t inihanda mo ang aking katawan upang maging handog .
58010006	
58010007	Kaya’t sinabi ko , ‘ Ako’y narito , O Diyos , upang sundin ang iyong kalooban , ’ ayon sa sinasabi ng kasulatan tungkol sa akin . ”
58010008	Sinabi muna niya , “ Hindi mo ninais o kinalugdan ang mga alay at handog na hayop , mga handog na susunugin , at mga handog dahil sa kasalanan ” kahit ito’y inihahandog ayon sa Kautusan .
58010009	Saka niya idinugtong , “ Ako’y narito upang sundin ang iyong kalooban . ” Sa ganitong paraan , inalis nga ng Diyos ang unang handog at pinalitan ng handog ni Cristo .
58010010	At dahil sinunod niya ang kalooban ng Diyos , tayo ay ginawang banal ni Jesu-Cristo sa pamamagitan ng minsanan at sapat na paghahandog ng kanyang sarili .
58010011	Bawat pari ay naglilingkod araw-araw at naghahandog ng ganoon ding mga handog , subalit ang mga iyon ay hindi naman nakakapawi ng kasalanan .
58010012	Ngunit si Cristo ay minsan lamang naghandog para sa mga kasalanan , at pagkatapos ay umupo na sa kanan ng Diyos .
58010013	Ngayo’y naghihintay siya roon hanggang sa lubusang pasukuin sa kanya ng Diyos ang kanyang mga kaaway .
58010014	Samakatuwid , sa pamamagitan lamang ng isang paghahandog ay kanyang ginawang ganap magpakailanman ang mga pinaging-banal ng Diyos .
58010015	Ang Espiritu Santo’y nagpapatotoo rin sa atin tungkol dito . Sinabi niya ,
58010016	“ Ganito ang gagawin kong kasunduan sa kanila pagdating ng mga araw na iyon , sabi ng Panginoon : Itatanim ko sa kanilang puso ang aking mga utos , at isusulat ko ang mga iyon sa kanilang mga isip . ”
58010017	Pagkatapos ay sinabi pa niya , “ Kalilimutan ko na ang kanilang mga kasalanan at kasamaan . ”
58010018	Sapagkat ipinatawad na ang mga kasalanan , hindi na kailangan pang maghandog dahil sa kasalanan .
58010019	Kaya nga , mga kapatid , tayo’y malaya nang makakapasok sa Dakong Kabanal-banalan dahil sa dugo ni Jesus .
58010020	Binuksan niya para sa atin ang isang bago at buháy na daang naglalagos hanggang sa kabila ng tabing , at ang tabing na ito’y ang kanyang katawan .
58010021	Tayo ay may isang Pinakapunong Pari na namamahala sa sambahayan ng Diyos .
58010022	Kaya’t lumapit tayo sa Diyos nang may pusong tapat at may matibay na pananampalataya sa kanya . Lumapit tayong may malinis na budhi sapagkat nilinis na ang ating mga puso at hinugasan na ng dalisay na tubig ang ating mga katawan .
58010023	Magpakatatag tayo sa ating pag-asa at huwag nang mag-alinlangan pa , sapagkat ang nangako sa atin ay maaasahan .
58010024	Sikapin din nating gisingin ang damdamin ng bawat isa sa pagmamahal sa kapwa at sa paggawa ng mabuti .
58010025	Huwag nating kaliligtaan ang pagdalo sa ating mga pagtitipon , gaya ng ginagawa ng ilan . Sa halip , palakasin natin ang loob ng isa’t isa , lalo na ngayong nakikita nating malapit na ang araw ng Panginoon .
58010026	Matapos nating malaman at tanggapin ang katotohanan at magpatuloy pa rin tayo sa pagkakasala , wala nang handog na maiaalay pa para sa ikapagpapatawad ng ating mga kasalanan .
58010027	Ang naghihintay na lamang sa atin ay ang kakila-kilabot na paghuhukom at ang naglalagablab na apoy na tutupok sa mga kaaway ng Diyos !
58010028	Ang mapatunayang lumabag sa Kautusan ni Moises batay sa patotoo ng dalawa o tatlong saksi ay walang awang pinapatay .
58010029	Gaano kabigat , sa akala ninyo , ang parusang nararapat sa taong humamak sa Anak ng Diyos , lumapastangan sa dugong nagpatibay sa tipan at nagpabanal sa kanya , at humamak sa mahabaging Espiritu ?
58010030	Sapagkat kilala natin ang nagsabi , “ Akin ang paghihiganti ; ako ang magpaparusa . ” At siya rin ang nagsabi , “ Hahatulan ng Panginoon ang kanyang bayan . ”
58010031	Kakila-kilabot ang mahulog sa kamay ng Diyos na buháy !
58010032	Alalahanin ninyo ang mga araw na nagdaan , kung paanong kayo’y nagtiis ng matinding hirap matapos na kayo’y maliwanagan , ngunit hindi kayo nagpadaig .
58010033	Kung minsan , kayo ang iniinsulto at pinapahirapan sa harap ng madla ; kung minsan nama’y kayo ang umaalalay sa mga kasamahan ninyo na pinapahirapan .
58010034	Dinamayan ninyo ang mga nakabilanggo at hindi kayo nalungkot nang kayo’y agawan ng kayamanan , sapagkat alam ninyong higit na mabuti at nananatili ang kayamanang nakalaan sa inyo .
58010035	Kaya’t huwag kayong mawawalan ng pananampalataya sa Diyos , sapagkat dakila ang naghihintay na gantimpala para sa inyo .
58010036	Kinakailangang kayo’y magtiis upang masunod ninyo ang kalooban ng Diyos at matanggap ninyo ang kanyang ipinangako .
58010037	Sapagkat , “ Kaunting panahon na lamang ; hindi na magtatagal , at si Cristo ay darating na .
58010038	Ang matuwid kong lingkod ay mabubuhay sa pamamagitan ng pananampalataya , Ang taong tinatanggap ng Diyos dahil sa pananampalataya ay mabubuhay . ngunit kung siya’y tatalikod , hindi ko siya kalulugdan . ”
58010039	Ngunit hindi tayo kabilang sa mga tumatalikod at napapahamak ; kundi sa mga sumasampalataya sa Diyos at naliligtas .
58011001	Ang pananampalataya ay pagtitiwala na mangyayari ang ating mga inaasahan , at katiyakan tungkol sa mga bagay na hindi nakikita .
58011002	Kinalugdan ng Diyos ang mga tao noong una dahil sa kanilang pananampalataya sa kanya .
58011003	Dahil sa pananampalataya , nauunawaan natin na ang sanlibutan ay nilalang sa pamamagitan ng Salita ng Diyos , at ang mga bagay na nakikita ay mula sa mga hindi nakikita .
58011004	Dahil sa pananampalataya sa Diyos , si Abel ay nag-alay ng mas mabuting handog kaysa sa inihandog ni Cain . Kaya naman , si Abel ay kinilalang matuwid nang tanggapin ng Diyos ang kanyang handog . Kahit patay na siya , nagsasalita pa siya sa pamamagitan ng kanyang pananampalataya sa Diyos .
58011005	Dahil sa pananampalataya sa Diyos , si Enoc ay hindi nakaranas ng kamatayan . Hindi na siya nakita sapagkat kinuha siya ng Diyos . Sinasabi sa kasulatan na si Enoc ay naging kalugud-lugod bago siya kinuha ng Diyos .
58011006	Kung hindi tayo sumasampalataya sa Diyos , hindi natin siya mabibigyang kaluguran , sapagkat ang sinumang lumalapit sa Diyos ay dapat sumampalatayang may Diyos na nagbibigay ng gantimpala sa mga nananalig sa kanya .
58011007	Dahil sa pananampalataya , pinakinggan ni Noe ang babala ng Diyos tungkol sa mga bagay na mangyayari ngunit hindi pa niya nakikita . Gumawa siya ng isang malaking barko upang siya at ang kanyang pamilya ay maligtas . Sa pamamagitan nito’y nahatulan ang sanlibutan , ngunit si Noe ay ibinilang na matuwid dahil sa kanyang pananampalataya sa Diyos .
58011008	Dahil sa pananampalataya sa Diyos , sumunod si Abraham nang siya’y utusan ng Diyos upang pumunta sa isang lupaing ipinangako sa kanya . Sumunod nga siya , kahit hindi niya alam kung saan siya pupunta .
58011009	Dahil din sa kanyang pananampalataya , siya’y nanirahan bilang dayuhan sa lupang ipinangako sa kanya . Mga tolda ang naging tirahan niya , gayundin sina Isaac at Jacob na tumanggap din naman ng pangakong katulad niyon .
58011010	Sapagkat matapat na hinihintay ni Abraham ang isang lunsod na Diyos mismo ang nagplano at nagtatag .
58011011	Dahil din sa pananampalataya , si Abraham ay nagkaroon ng kakayahang maging ama , kahit na siya’y matanda na at kahit si Sara ay hindi na maaaring magkaanak pa . Nanalig siyang tutuparin ng Diyos ang kanyang pangako . Dahil din sa pananampalataya sa Diyos , si Sara , kahit matanda na , ay niloob ng Diyos na magkaanak sapagkat nanalig siya na tapat ang nangako .
58011012	Kaya’t sa isang taong maituturing na halos patay na ay nagmula ang isang lahi na naging sindami ng bituin sa langit at ng buhangin sa dalampasigan .
58011013	Silang lahat ay namatay na may pananampalataya sa Diyos . Hindi nila nakamtan ang mga ipinangako ng Diyos , ngunit natanaw nila iyon mula sa malayo . Kinilala nilang sila’y mga dayuhan lamang at nangingibang-bayan dito sa lupa .
58011014	Ipinapakilala ng mga taong nagsasalita ng ganoon , na naghahanap pa sila ng sariling bayan .
58011015	Kung ang mahal nila ay ang lupaing kanilang pinanggalingan , may pagkakataon pa sana silang makabalik doon .
58011016	Ngunit ang hinahangad nila’y isang lunsod na higit na mabuti , ang lunsod na nasa langit . Kaya naman hindi ikinahiya ng Diyos na siya’y tawaging Diyos nila , sapagkat sila’y ipinaghanda niya ng isang lunsod .
58011017	Nang subukin ng Diyos si Abraham , pananampalataya din ang nag-udyok sa kanya na ialay si Isaac bilang handog sa Diyos . Buong puso niyang inihandog ang kaisa-isa niyang anak , gayong ipinangako sa kanya ng Diyos
58011018	na kay Isaac magmumula ang magiging lahi niya .
58011019	Naniwala siya na kaya ng Diyos na bumuhay ng patay , kaya’t sa patalinhagang pangungusap , naibalik nga sa kanya si Isaac mula sa mga patay .
58011020	Dahil sa pananampalataya sa Diyos , iginawad ni Isaac kina Jacob at Esau ang pagpapala para sa hinaharap .
58011021	Dahil sa pananampalataya sa Diyos , iginawad ni Jacob ang pagpapala sa dalawang anak ni Jose bago siya namatay . Humawak siya sa kanyang tungkod at sumamba sa Diyos .
58011022	Dahil sa pananampalataya sa Diyos , sinabi ni Jose nang siya’y malapit nang mamatay na makakaalis sa Egipto ang mga Israelita , at ipinagbilin sa kanila na dalhin ang kanyang mga buto sa kanilang pag-alis .
58011023	Dahil sa pananampalataya sa Diyos , ang mga magulang ni Moises ay hindi natakot na sumuway sa utos ng hari ; nang makita nilang maganda ang sanggol , itinago nila ito sa loob ng tatlong buwan .
58011024	Dahil sa pananampalataya sa Diyos , tumanggi si Moises , nang siya’y mayroon nang sapat na gulang , na tawagin siyang anak ng prinsesang anak ng hari .
58011025	Inibig pa niyang makihati sa kaapihang dinaranas ng bayan ng Diyos kaysa magtamasa ng mga panandaliang aliw ng mundong ito na dulot ng kasalanan .
58011026	Itinuring niyang higit na mahalaga ang pagtitiis sa hirap dahil sa Mesiyas kaysa ang mga kayamanan ng Egipto ; sapagkat nakatuon ang kanyang paningin sa mga gantimpala sa hinaharap .
58011027	Ang pananampalataya din sa Diyos ang nag-udyok kay Moises na lisanin ang Egipto kahit magalit ang hari . Matatag ang kanyang kalooban sapagkat para niyang nakita ang Diyos .
58011028	Dahil din sa pananampalataya na iyan , itinatag niya ang Paskwa at iniutos sa mga Israelita na pahiran ng dugo ang pintuan ng kanilang mga bahay upang huwag patayin ng Anghel na Mamumuksa ang kanilang mga panganay .
58011029	Dahil sa pananampalataya sa Diyos , nakatawid ang mga Israelita sa Dagat na Pula na parang lumalakad sa tuyong lupa , samantalang nalunod naman ang mga Egipcio nang ang mga ito’y tumawid .
58011030	Dahil sa pananampalataya ng mga Israelita sa Diyos , gumuho ang pader ng Jerico matapos nilang ligirin ito nang pitong araw .
58011031	Dahil sa pananampalataya sa Diyos , si Rahab , ang babaing may maruming pamumuhay , ay hindi napahamak na kasama ng mga ayaw pasakop sa Diyos , sapagkat malugod niyang pinatuloy ang mga espiyang Israelita .
58011032	Magpapatuloy pa ba ako ? Kulang ang panahon para maisalaysay ko ang tungkol kina Gideon , Barak , Samson , Jefte , David , Samuel , at mga propeta .
58011033	Dahil sa pananampalataya nila sa Diyos , nagwagi sila laban sa mga kaharian , namuhay sila nang matuwid , at nagkamit ng mga ipinangako ng Diyos . Napaamo nila ang mga leon ,
58011034	napatay ang naglalagablab na apoy , at nakaligtas sila sa tiyak na kamatayan . Sila’y mahihina ngunit binigyan ng lakas upang maging magiting sa digmaan , kaya’t natalo ang hukbo ng mga dayuhan .
58011035	Dahil sa pananampalataya sa Diyos , ibinalik sa ilang mga babae ang kanilang mga mahal sa buhay na namatay matapos ang mga ito’y buhaying muli . May mga tumangging sila’y palayain , sapagkat pinili nila ang mamatay sa pahirap upang sila’y muling buhayin at magtamo ng mas mabuting buhay .
58011036	Mayroon namang hinamak at hinagupit , at mayroon ding ibinilanggong nakakadena .
58011037	Ang iba naman ay pinagbabato , nilagari sa dalawa , tinukso . at pinatay sa tabak . Ang iba’y nagdamit ng balat ng tupa at kambing , ang iba’y namulubi , inapi , at pinagmalupitan .
58011038	Hindi karapat-dapat sa kanila ang daigdig ! Nagpagala-gala sila sa mga ilang at kabundukan . Nagtago sila sa mga yungib at lungga sa lupa .
58011039	At dahil sa kanilang pananampalataya sa Diyos , nag-iwan sila ng isang kasaysayang hindi makakalimutan kailanman . Bagama’t sila’y pinarangalan sa pamamagitan ng pananampalataya , hindi nila natanggap ang ipinangako ,
58011040	sapagkat may mas magandang plano ang Diyos para sa atin , upang sila’y hindi maging ganap malibang kasama tayo .
58012001	Kaya nga , dahil napapaligiran tayo ng napakaraming saksi , talikuran natin ang kasalanan at ang anumang balakid na pumipigil sa atin . Buong tiyaga tayong tumakbo sa paligsahang ating sinalihan .
58012002	Ituon natin ang ating paningin kay Jesus na siyang pinagmumulan at kabuuan ng ating pananampalataya . Dahil sa kagalakang naghihintay sa kanya , hindi niya ikinahiya ang mamatay sa krus , at siya ngayo’y nakaupo sa kanan ng trono ng Diyos .
58012003	Isip-isipin ninyo kung gaano ang tiniis niyang pag-uusig ng mga makasalanan , upang hindi kayo manlupaypay o panghinaan ng loob .
58012004	Hindi pa humahantong sa pag-aalay ng dugo ang pakikipaglaban ninyo sa kasalanan .
58012005	Nalimutan na ba ninyo ang panawagan ng Diyos sa inyo bilang mga anak niya , mga salitang nagpapalakas ng loob ? “ Anak ko , huwag mong bale-walain ang pagtutuwid ng Panginoon , at huwag mong mamasamain kapag ikaw ay dinidisiplina niya .
58012006	Sapagkat dinidisiplina ng Panginoon ang mga minamahal niya , at pinapalo ang itinuturing niyang anak . ”
58012007	Tiisin ninyo ang lahat ng hirap bilang pagtutuwid ng isang ama , dahil ito’y nagpapakilalang kayo’y tinatanggap ng Diyos bilang tunay niyang mga anak . Sinong anak ang hindi dinidisiplina ng kanyang ama ?
58012008	Kung ang pagdidisiplina na ginagawa sa lahat ng anak ay hindi gagawin sa inyo , hindi kayo tunay na mga anak kundi kayo’y mga anak sa labas .
58012009	Hindi ba’t dinidisiplina tayo ng ating mga magulang , at dahil diyan ay iginagalang natin sila ? Hindi ba’t upang tayo’y mabuhay , mas nararapat na tayo’y pasakop sa Diyos na ating Ama sa espiritu ?
58012010	Sa loob ng maikling panahon , dinisiplina tayo ng ating mga magulang para sa ating ikabubuti . Gayundin naman , itinutuwid tayo ng Diyos sa ikabubuti natin upang tayo’y maging banal tulad niya .
58012011	Habang tayo’y itinutuwid , hindi tayo natutuwa kundi naghihinagpis , ngunit pagkatapos niyon , mararanasan natin ang kapayapaang bunga ng matuwid na pamumuhay .
58012012	Dahil dito’y itaas ninyo ang inyong mga nanghihinang kamay at patatagin ang mga nangangalog na tuhod .
58012013	Lumakad kayo sa daang matuwid upang hindi lumala ang mga paang napilay at sa halip ay gumaling .
58012014	Sikapin ninyong makasundo ang lahat , at magpakabanal sapagkat hindi ninyo makikita ang Panginoon kung hindi kayo mamumuhay nang ganito .
58012015	Pag-ingatan ninyong huwag tumalikod ang sinuman sa inyo sa pag-ibig ng Diyos . Huwag kayong magtanim ng samâ ng loob na dahil dito’y napapasamâ ang iba .
58012016	Pag-ingatan ninyo na huwag makiapid ang sinuman sa inyo , o pawalang-halaga ang mga bagay na espirituwal , tulad ng ginawa ni Esau . Ipinagpalit niya sa pagkain ang kanyang karapatan bilang panganay .
58012017	Alam ninyo ang nangyari pagkatapos . Hiningi niya sa kanyang ama na igawad sa kanya ang pagpapalang nauukol sa panganay , ngunit ito’y itinanggi sa kanya sapagkat hindi na niya mababago ang kanyang ginawa , anuman ang gawin niyang pakiusap at pagluha .
58012018	Hindi kayo lumapit sa isang bundok na nakikita , gaya ng mga Israelita sa bundok ng Sinai . Ito’y may apoy na nagliliyab at nababalutan ng dilim at malakas na hangin .
58012019	Doon ay may tunog ng trumpeta at tinig na nagsasalita . Nang ang tinig na iyon ay marinig ng mga tao , nakiusap silang tumigil na iyon ng pagsasalita sa kanila ,
58012020	sapagkat hindi nila matagalan ang utos na ito , “ Ang sinumang tumapak sa bundok , kahit hayop , ay babatuhin hanggang sa mamatay . ”
58012021	Talagang nakakakilabot ang kanilang natatanaw , kaya’t pati si Moises ay nagsabing , “ Nanginginig ako sa takot ! ”
58012022	Sa halip , ang nilapitan ninyo ay ang Bundok ng Zion at ang lunsod ng Diyos na buháy , ang Jerusalem sa langit , na kinaroroonan ng di mabilang na anghel .
58012023	Dumalo kayo sa masayang pagtitipon mga anghel na masayang nagkakatipon . ng mga itinuring na panganay . Ang kanilang mga pangalan ay nakatala sa langit . Lumapit kayo sa Diyos na hukom ng lahat , at sa mga espiritu ng mga taong ginawang ganap .
58012024	Lumapit kayo kay Jesus , ang tagapamagitan ng bagong tipan . Ang dugo niyang dumanak ay may pangako ng mas mabubuting bagay kaysa sa isinisigaw ng dugo ni Abel .
58012025	Kaya’t makinig kayong mabuti sa kanya na nagsasalita . Ang tumangging makinig sa nagsalita sa kanila dito sa lupa ay hindi nakaligtas sa parusa ! Gaano pa kaya tayo , kung tayo’y tatangging makinig sa nagsasalita mula sa langit !
58012026	Dahil sa kanyang tinig , nayanig noon ang lupa ; ngunit ipinangako niya ngayon , “ Minsan ko pang yayanigin , hindi lamang ang lupa , pati na rin ang langit . ”
58012027	Ang mga salitang “ Minsan pa ” ay maliwanag na nagsasabing aalisin ang mga nilikhang nayayanig , upang manatili ang mga bagay na di-nayayanig .
58012028	Kaya magpasalamat tayo sa Diyos sapagkat tumanggap tayo ng isang kahariang hindi mayayanig . Sambahin natin ang Diyos sa paraang kalugud-lugod sa kanya , sa paraang may paggalang at pagkatakot ,
58012029	sapagkat tunay nga na ang ating Diyos ay parang apoy na nakakatupok .
58013001	Patuloy kayong magmahalan bilang magkakapatid kay Cristo .
58013002	Palaging maging bukás ang inyong pinto sa mga taga-ibang bayan . Lingid sa kanilang kaalaman , may ilang nakapagpatuloy na ng mga anghel .
58013003	Alalahanin ninyo ang mga nakabilanggo , na parang kayo’y nakabilanggo ring kasama nila . Damayan din ninyo ang mga pinagmamalupitan , na parang kayo’y dumaranas din ng ganoon .
58013004	Dapat igalang ng lahat ang pagsasama ng mag-asawa at maging tapat kayo sa isa’t isa , sapagkat hahatulan ng Diyos ang mga nakikiapid at nangangalunya .
58013005	Huwag kayong magmukhang pera ; at masiyahan na kayo sa anumang nasa inyo . Sapagkat sinabi ng Diyos , “ Hindi kita iiwan ni pababayaan man . ”
58013006	Kaya’t buong tapang nating masasabi , “ Ang Panginoon ang tumutulong sa akin , hindi ako matatakot . Ano ang magagawa sa akin ng tao ? ”
58013007	Alalahanin ninyo ang mga dating namumuno sa inyo , ang mga nagpahayag sa inyo ng salita ng Diyos . Isipin ninyo kung paano sila namuhay , at tularan ninyo ang kanilang pananampalataya sa Diyos .
58013008	Si Jesu-Cristo ay hindi magbabago kailanman ; siya ay kahapon , ngayon , at bukas .
58013009	Huwag kayong patangay sa mga sari-sari at kakaibang katuruan . Mas mabuti para sa atin ang mapanatag ang ating kalooban sa pamamagitan ng kagandahang-loob ng Diyos kaysa sa pamamagitan ng pagsunod sa mga utos tungkol sa pagkain . Ang mga sumusunod sa mga utos na iyan ay wala namang natamong pakinabang .
58013010	Tayo’y may isang dambana , at ang mga paring naglilingkod sa tabernakulo ay hindi maaaring kumain ng mga inihandog sa dambana na ito .
58013011	Ang dugo ng mga hayop ay dinadala ng pinakapunong pari sa Dakong Kabanal-banalan upang ialay bilang handog dahil sa kasalanan , ngunit ang katawan ng mga hayop ay sinusunog sa labas ng bayan .
58013012	Gayundin naman , namatay si Jesus sa labas ng bayan upang linisin niya ang tao sa kanilang kasalanan , sa pamamagitan ng kanyang dugo .
58013013	Kaya’t pumunta tayo sa kanya sa labas ng bayan at magtiis din ng kahirapang kanyang tiniis .
58013014	Sapagkat hindi rito sa lupa ang tunay na bayan natin , at ang hinahanap natin ay ang bayang darating .
58013015	Kaya’t lagi tayong mag-alay ng papuri bilang handog sa Diyos sa pamamagitan ni Jesus , papuring nagpapahayag ng ating pagkilala sa kanyang pangalan .
58013016	At huwag nating kaligtaan ang paggawa ng mabuti at ang pagtulong sa kapwa , sapagkat iyan ang alay na kinalulugdan ng Diyos .
58013017	Pasakop kayo at sumunod sa mga namamahala sa inyo . Sila’y may pananagutang mangalaga sa inyo , at mananagot sila sa Diyos ukol diyan . Kung sila’y susundin ninyo , magagalak sila sa pagtupad ng kanilang tungkulin ; kung hindi , sila’y mamimighati , at hindi ito makakabuti sa inyo .
58013018	Ipanalangin ninyo kami . Nakakatiyak kaming malinis ang aming budhi at hinahangad naming mabuhay nang matuwid sa lahat ng panahon .
58013019	Higit sa lahat , hinihiling kong ipanalangin ninyo na ako’y makabalik agad sa inyo .
58013020	Ang Diyos na pinagmumulan ng kapayapaan na siyang muling bumuhay sa ating Panginoong Jesus na naging Dakilang Pastol ng mga tupa dahil sa kanyang dugo ang nagpatibay sa walang hanggang tipan .
58013021	Nawa’y ipagkaloob niya sa inyo ang lahat ng kailangan ninyo upang maisagawa ang kanyang kalooban , at sa pamamagitan ni Jesu-Cristo ay gawin niya sa atin ang nakalulugod sa kanya . Papurihan nawa si Cristo magpakailanman ! Amen .
58013022	Mga kapatid , hinihiling ko na pakinggan ninyong mabuti ang mga sinasabi ko sapagkat maikli lang naman ang sulat na ito .
58013023	Nais ko ring malaman ninyo na nakalaya na ang ating kapatid na si Timoteo , at kung darating siya agad , isasama ko siya pagpunta ko riyan .
58013024	Ikumusta ninyo kami sa mga namumuno sa inyo at sa lahat ng kapatid . Kinukumusta kayo ng mga kapatid sa Italia .
58013025	Nawa’y sumainyong lahat ang pagpapala ng Diyos .
59001001	Mula kay Santiago , alipin ng Diyos at ng Panginoong Jesu-Cristo : Ipinapaabot ko ang aking pagbati sa labindalawang liping hinirang ng Diyos na nasa iba’t ibang bansa .
59001002	Mga kapatid , magalak kayo kapag kayo’y dumaranas ng iba’t ibang uri ng pagsubok .
59001003	Dapat ninyong malaman na napatatatag ang ating pananampalataya sa pamamagitan ng mga pagsubok .
59001004	At dapat kayong magpakatatag hanggang wakas upang kayo’y maging ganap at walang pagkukulang .
59001005	Ngunit kung ang sinuman sa inyo ay kulang sa karunungan , humingi siya sa Diyos at siya’y bibigyan , sapagkat ang Diyos ay nagbibigay ng sagana at di nanunumbat .
59001006	Subalit ang humihingi ay dapat magtiwala sa Diyos at huwag mag-alinlangan , sapagkat ang nag-aalinlangan ay parang alon sa dagat na itinataboy ng hangin kahit saan .
59001007	Huwag umasang tatanggap ng anuman mula sa Panginoon ang taong
59001008	pabagu-bago ang isip at di alam kung ano talaga ang nais niya .
59001009	Dapat magalak ang mahirap na kapatid kapag siya’y itinataas ng Diyos ,
59001010	at gayundin naman ang mayamang kapatid kapag siya’y ibinababâ , sapagkat ang mayaman ay lilipas na gaya ng bulaklak ng damo .
59001011	Ang damo ay nalalanta sa matinding sikat ng araw , nalalagas ang kanyang mga bulaklak at kumukupas ang kanyang kagandahan . Gayundin naman , ang mayaman ay mamamatay sa gitna ng kanyang mga kaabalahan .
59001012	Mapalad ang taong nananatiling tapat sa kabila ng mga pagsubok ; sapagkat matapos siyang subukin , tatanggap siya ng gantimpala ng buhay , na ipinangako ng Panginoon ng Diyos . sa mga umiibig sa kanya .
59001013	Huwag sabihin ninuman na tinutukso siya ng Diyos kapag siya’y dumaranas ng pagsubok , sapagkat ang Diyos ay hindi maaaring matukso at hindi rin naman niya tinutukso ang kahit sino .
59001014	Natutukso ang tao kapag siya’y naaakit at nagpapatangay sa kanyang sariling nasa .
59001015	Kapag ang nasa ay tumubo at nag-ugat sa kanyang puso , magbubunga ito ng pagkakasala . Kapag ang kasalanan ay lumala , ito’y hahantong sa kamatayan .
59001016	Huwag kayong padaya , mga kapatid kong minamahal .
59001017	Ang lahat ng mabuti at ganap na kaloob ay buhat sa Diyos , mula sa Ama na lumikha ng mga tanglaw sa kalangitan . Hindi siya nagbabago , o nagpapakita ng bahagya mang pagbabago .
59001018	Niloob niyang tayo’y maging anak niya sa pamamagitan ng salita ng katotohanan , upang tayo’y maging pangunahin higit kaysa lahat ng kanyang mga nilalang .
59001019	Mga kapatid kong minamahal , unawain ninyo ito : maging alisto kayo sa pakikinig , dahan-dahan sa pagsasalita at huwag agad magagalit .
59001020	Dahil ang galit ay hindi nakakatulong upang ang tao’y maging kalugud-lugod sa paningin ng Diyos .
59001021	Kaya’t talikuran na ninyo ang inyong maruruming gawa at alisin ang masasamang asal . Mapagpakumbabáng tanggapin ninyong taimtim sa inyong puso ang salita ng Diyos sapagkat ang salitang ito ang makakapagligtas sa inyo .
59001022	Mamuhay kayo ayon sa salita ng Diyos . Kung ito’y pinapakinggan lamang ninyo ngunit hindi isinasagawa , dinadaya ninyo ang inyong sarili .
59001023	Sapagkat ang nakikinig ng salita ngunit hindi sumusunod dito ay katulad ng isang taong tumingin sa salamin ,
59001024	at pagkatapos tingnang mabuti ang sarili ay umalis at kinakalimutan ang kanyang hitsura .
59001025	Ang taong nagsasaliksik at nagpapatuloy sa pagsunod sa Kautusang ganap na nagpapalaya sa tao ang pagpapalain ng Diyos sa lahat ng kanyang gawain . Siya ang taong gumagawa at hindi nakikinig lamang , at pagkatapos ay nakakalimot .
59001026	Kung inaakala ninuman na siya’y relihiyoso , ngunit hindi naman siya marunong magpigil ng dila , dinadaya lamang niya ang kanyang sarili . Walang kabuluhan ang kanyang pagiging relihiyoso .
59001027	Ang pagiging relihiyoso na dalisay at walang dungis sa harap ng ating Diyos at Ama ay ang pagtulong sa mga ulila at sa mga biyuda sa kanilang kahirapan , at pag-iingat sa sarili upang huwag mahawa sa kasamaan ng mundong ito .
59002001	Mga kapatid ko , bilang mga mananampalataya kay Jesu-Cristo na ating maluwalhating Panginoon , dapat maging pantay-pantay ang tingin ninyo sa lahat ng tao .
59002002	Kung may pumasok sa inyong kapulungan na isang lalaking may mga singsing na ginto at nakadamit nang magara , at dumating din doon ang isang mahirap na puro sulsi ang damit ,
59002003	at inasikaso ninyong mabuti ang nakadamit nang magara at sinabi sa kanya , “ Dito kayo maupo , ” at sinabi naman ninyo sa mahirap , “ Tumayo ka na lang diyan , ” o kaya’y , “ Sa sahig ka na lang umupo , ”
59002004	nagtatangi na kayo at humahatol nang mali .
59002005	Mga kapatid kong minamahal , tingnan ninyo nang mabuti ! Hindi ba’t ang pinili ng Diyos ay ang mga mahihirap sa mundong ito upang maging mayaman sa pananampalataya at maging kasama sa kahariang ipinangako niya sa mga umiibig sa kanya ?
59002006	Ngunit hinahamak ninyo ang mahihirap . Hindi ba’t ang mayayaman ang umaapi sa inyo at sila ang nagsasakdal sa inyo sa hukuman ?
59002007	Hindi ba’t sila rin ang lumalait sa marangal na pangalang ibinigay sa inyo ng Diyos ?
59002008	Mabuti ang inyong ginagawa kung tinutupad ninyo ang utos sa kaharian ng Diyos , ayon sa Kasulatan , “ Ibigin mo ang iyong kapwa gaya ng pag-ibig mo sa iyong sarili . ”
59002009	Ngunit kung nagtatangi kayo ng tao , kayo’y nagkakasala , at batay sa Kautusan , dapat kayong parusahan .
59002010	Ang lumalabag sa isa , kahit tumupad sa iba pang mga utos ay lumalabag pa rin sa buong Kautusan ,
59002011	sapagkat ang Diyos na nagsabing , “ Huwag kang mangangalunya , ” ay siya ring nagsabing , “ Huwag kang papatay . ” Kung hindi ka man nangangalunya , ngunit pumapatay ka naman , nilalabag mo na rin ang Kautusan .
59002012	Kaya’t mag-ingat kayo sa inyong pagkilos at pananalita , sapagkat hahatulan kayo ayon sa kautusang nagpapalaya sa inyo .
59002013	Walang awa na hahatulan ng Diyos ang di-marunong maawa ; ngunit ang maawain ay walang dapat ikatakot sa oras ng paghatol .
59002014	Mga kapatid , ano ang mapapala ng isang tao kung sabihin man niyang siya’y may pananampalataya , ngunit hindi naman niya ito pinapatunayan sa gawa ? Maililigtas ba siya ng ganoong uri ng pananampalataya ?
59002015	Halimbawa , may isang kapatid na walang maisuot at walang makain .
59002016	Kung sasabihin ninyo sa kanya , “ Patnubayan ka nawa ng Diyos ; magbihis ka’t magpakabusog , ” ngunit hindi naman ninyo siya binibigyan ng kanyang kailangan , may mabuti bang naidudulot sa kanya iyon ?
59002017	Gayundin naman , patay ang pananampalatayang walang kalakip na gawa .
59002018	Ngunit may nagsasabi , “ May pananampalataya ka at may gawa naman ako . ” Ipakita mo sa akin ang iyong pananampalatayang walang kasamang gawa , at ipapakita ko naman sa iyo ang aking pananampalataya sa pamamagitan ng aking mga gawa .
59002019	Sumasampalataya ka na ang Diyos ay iisa , hindi ba ? Mabuti iyan ! Ang mga demonyo man ay sumasampalataya rin , at nanginginig pa .
59002020	Isa kang hangal ! Nais mo pa bang patunayan ko sa iyo na walang kabuluhan ang pananampalatayang walang kasamang gawa ?
59002021	Ang ating amang si Abraham ay kinalugdan ng Diyos dahil sa kanyang mga gawa , nang ihandog niya sa dambana ang anak niyang si Isaac , hindi ba ?
59002022	Dito ay makikita mong magkalakip ang kanyang pananampalataya at mga gawa , at naging ganap ang kanyang pananampalataya dahil sa kanyang mga gawa .
59002023	Natupad ang sinasabi ng kasulatan , “ Si Abraham ay sumampalataya sa Diyos , at dahil dito , siya’y itinuring ng Diyos bilang isang taong matuwid , ” at tinawag siyang “ kaibigan ng Diyos . ”
59002024	Diyan ninyo makikita na itinuturing na matuwid ang isang tao dahil sa kanyang mga gawa at di dahil sa kanyang pananampalataya lamang .
59002025	Gayundin si Rahab , ang babaing bayaran ; pinatuloy niya ang mga espiya ng Israel at itinuro pa sa kanila ang ibang daan upang sila’y makatakas . Dahil sa ginawa niyang iyon , siya’y tinanggap bilang matuwid .
59002026	Patay ang katawang walang espiritu ; gayundin naman , patay ang pananampalatayang walang kasamang gawa .
59003001	Mga kapatid , hindi dapat na maging guro ang marami sa inyo , dahil alam ninyo na tayong mga nagtuturo ay hahatulan nang mas mahigpit kaysa iba .
59003002	Tayong lahat ay nagkakamali sa iba’t ibang paraan . Ang sinumang hindi nagkakamali sa kanyang pananalita ay isang taong ganap at marunong magpigil sa sarili .
59003003	Kapag nilagyan ng pakagat ang bibig ng kabayo , ito’y napapasunod natin at napapabaling saanman natin naisin .
59003004	Tingnan ninyo ang barko , kahit na ito’y napakalaki at itinutulak ng malalakas na hangin , ay naibabaling saanman naisin ng piloto sa pamamagitan ng napakaliit na timón .
59003005	Ganyan din ang dila ng tao ; maliit na bahagi lamang ng katawan , ngunit napakalaki ng nagagawang kayabangan . Isipin na lamang ninyo kung paano napapalagablab ng isang maliit na apoy ang isang malawak na kagubatan .
59003006	Ang dila ay parang apoy , isang daigdig ng kasamaang nagpaparumi sa ating buong pagkatao . Ang apoy nito ay mula sa impiyerno at sinusunog ang lahat sa buhay ng tao .
59003007	Lahat ng uri ng ibon at hayop na lumalakad , o gumagapang , o nakatira sa tubig ay kayang paamuin , at talagang napapaamo ng tao ,
59003008	ngunit wala pang nakakapagpaamo sa dila . Ito ay kasamaang hindi mapigil , at puno ng kamandag na nakamamatay .
59003009	Ito ang ginagamit natin sa pagpupuri sa ating Panginoon at Ama , at ito rin ang ginagamit natin sa paglait sa taong nilalang na kalarawan ng Diyos .
59003010	Sa iisang bibig nanggagaling ang pagpupuri’t panlalait . Hindi ito dapat mangyari , mga kapatid .
59003011	Hindi lumalabas sa iisang bukal ang tubig-tabang at tubig-alat .
59003012	Mga kapatid , hinding-hindi makakapamunga ng olibo ang puno ng igos , o ng igos ang puno ng ubas , at lalong hindi rin bumubukal ang tubig-tabang sa bukal ng tubig-alat .
59003013	Sino sa inyo ang marunong at nakakaunawa ? Ipakita niya ito sa pamamagitan ng wastong pamumuhay na bunga ng kapakumbabaan at karunungan .
59003014	Ngunit kung ang naghahari sa inyong puso ay inggit at makasariling hangarin , huwag ninyo iyang ipagmalaki at huwag ninyong ikaila ang katotohanan .
59003015	Ang ganyang karunungan ay hindi galing sa Diyos , kundi makasanlibutan , makalaman at mula sa diyablo .
59003016	Sapagkat saanman naghahari ang inggit at makasariling hangarin , naghahari din doon ang kaguluhan at lahat ng uri ng masamang gawa .
59003017	Ngunit ang may karunungang mula sa Diyos , una sa lahat , ay malinis ang pamumuhay , maibigin sa kapayapaan , mahinahon , mapagbigay , mahabagin , masipag sa paggawa ng mabuti , hindi nagtatangi at hindi nagkukunwari .
59003018	Namumunga ng katuwiran ang binhi ng kapayapaang itinatanim ng taong maibigin sa kapayapaan .
59004001	Saan nanggagaling ang inyong mga alitan at pag-aaway ? Hindi ba’t nagmumula iyan sa masasamang nasa na naglalaban-laban sa inyong kalooban ?
59004002	Mayroon kayong minimithi ngunit hindi ninyo makamtan , kaya’t papatay kayo kung kailangan , mapasainyo lamang iyon . May mga bagay na gustung-gusto ninyo ngunit hindi ninyo maangkin , kaya kayo’y nagkakagalit at naglalaban-laban . Hindi ninyo nakakamtan ang inyong minimithi dahil hindi kayo humihingi sa Diyos .
59004003	At humingi man kayo , wala rin kayong natatanggap dahil hindi tama ang inyong layunin . Humihingi kayo upang mapagbigyan ang inyong kalayawan .
59004004	Mga taksil ! Hindi ba ninyo alam na kapag nakipagkaibigan kayo sa sanlibutan ay kinakaaway naman ninyo ang Diyos ? Ang sinumang nagnanais na maging kaibigan ng sanlibutan ay kaaway ng Diyos .
59004005	Huwag ninyong akalaing walang kabuluhan ang sinasabi sa kasulatan , “ Ayaw ng espiritung ibinigay sa atin ng Diyos na siya’y may kaagaw sa ating pag-ibig . ” Napakalalim ng pag-ibig ng Diyos sa espiritung ibinigay niya sa atin at ayaw niya na may kaagaw sa ating pag-ibig .
59004006	Ngunit higit na malakas ang tulong na ibinigay niya sa atin . Kaya’t sinasabi ng kasulatan , “ Ang Diyos ay laban sa mga mapagmataas ngunit nalulugod sa mga mapagpakumbabá . ”
59004007	Kaya nga , pasakop kayo sa kapangyarihan ng Diyos . Labanan ninyo ang diyablo at lalayuan kayo nito .
59004008	Lumapit kayo sa Diyos at lalapit siya sa inyo . Linisin ninyo ang inyong mga kamay , kayong mga makasalanan ! Linisin ninyo ang inyong puso , kayong pabagu-bago ang isip .
59004009	Maghinagpis kayo , umiyak at tumangis ! Palitan ninyo ng pagluha ang inyong tawanan , at ng kalungkutan ang inyong kagalakan !
59004010	Magpakumbabá kayo sa harapan ng Panginoon at itataas niya kayo .
59004011	Mga kapatid , huwag kayong magsiraan sa isa’t isa . Ang namimintas o humahatol sa kanyang kapatid ay namimintas at humahatol sa Kautusan . At kung hinahatulan mo ang Kautusan , hindi ka na tagasunod ng Kautusan kundi isang hukom nito .
59004012	Ang Diyos lamang ang nagbigay ng Kautusan at siya rin ang hukom . Tanging siya ang may kapangyarihang magligtas at magpahamak . Ngunit ikaw , sino ka upang humatol sa iyong kapwa ?
59004013	Makinig kayo sa akin , kayong nagsasabi , “ Ngayon o bukas ay pupunta kami sa ganito at ganoong bayan at isang taon kaming titigil doon , mangangalakal kami at kikita nang malaki . ”
59004014	Ni hindi nga ninyo alam kung ano ang mangyayari sa inyo sa araw ng bukas ! Ang buhay ninyo’y parang usok lamang , sandaling lumilitaw at agad nawawala .
59004015	Sa halip ay sabihin ninyo , “ Kung loloobin ng Panginoon at nabubuhay pa kami , gagawin namin ito o iyon . ”
59004016	Ngunit kayo’y nagmamalaki at nagyayabang , at iyan ay masama !
59004017	Ang nakakaalam na dapat niyang gawin ang mabuti ngunit hindi iyon ginagawa ay nagkakasala .
59005001	Pakinggan ninyo ito , kayong mayayaman ! Tumangis kayo at humagulgol dahil sa mga kapighatiang darating sa inyo .
59005002	Bulok na ang inyong mga kayamanan at kinain na ng mapanirang insekto ang inyong mga damit .
59005003	Kinakalawang na ang inyong ginto at pilak , at ang kalawang ding iyon ang magiging katibayan laban sa inyo at parang apoy na tutupok sa inyong laman . Iyan ang kayamanang inimpok ninyo para sa mga huling araw .
59005004	Sumisigaw laban sa inyo ang mga umani sa inyong bukirin dahil hindi ninyo ibinigay sa kanila ang kanilang sweldo . Umabot na sa langit , sa pandinig ng Panginoong Makapangyarihan sa lahat , ang mga hinaing ng mga mang-aani na inyong inapi !
59005005	Nagpasasa kayo sa kalayawan at karangyaan dito sa lupa . Nagpataba kayong parang mga hayop na kakatayin .
59005006	Hinatulan ninyo at ipinapatay ang taong matuwid na walang kalaban-laban .
59005007	Mga kapatid , kaya nga’t magtiyaga kayo hanggang sa pagdating ng Panginoon . Tingnan ninyo ang magsasaka . Buong tiyaga niyang hinihintay ang kapana-panabik na ani ng kanyang bukirin , at minamatyagan ang pagpatak ng ulan .
59005008	Dapat din kayong magtiyaga . Tibayan ninyo ang inyong loob sapagkat nalalapit na ang pagdating ng Panginoon .
59005009	Mga kapatid , huwag na kayong magsisihan sa isa’t isa upang hindi kayo hatulan ng Diyos , sapagkat malapit nang dumating ang Hukom .
59005010	Mga kapatid , tularan ninyo ang mga propetang nagsalita sa pangalan ng Panginoon . Buong tiyaga silang nagtiis ng kahirapan .
59005011	Sinasabi nating mapalad ang mga nagtitiyaga at nagtitiis . Narinig na ninyo ang tungkol sa pagtitiis ni Job at ang ginawa sa kanya ng Panginoon sa bandang huli . Talagang napakabuti at tunay na mahabagin ang Panginoon .
59005012	Ngunit higit sa lahat , mga kapatid , huwag na kayong manunumpa . Huwag ninyong sabihing , “ Saksi ko ang langit , ” o “ Saksi ko ang lupa , ” o “ Saksi ko ang ano pa man . ” Sapat nang sabihin ninyo , “ Oo ” kung oo at “ Hindi ” kung hindi , upang hindi kayo hatulan ng Diyos .
59005013	Nahihirapan ba ang sinuman sa inyo ? Manalangin siya . Nagagalak ba ang sinuman ? Umawit siya ng papuri sa Diyos .
59005014	Kung kayo ay may sakit , ipatawag ninyo ang mga pinuno ng iglesya upang ipanalangin kayo at pahiran ng langis sa pangalan ng Panginoon .
59005015	Pagagalingin ng Diyos ang maysakit dahil sa panalanging may pananampalataya ; palalakasin siyang muli ng Panginoon at patatawarin ang kanyang mga kasalanan .
59005016	Kaya nga , ipagtapat ninyo sa inyong mga kapatid ang inyong mga kasalanan at ipanalangin ninyo ang isa’t isa , upang kayo’y gumaling . Malaki ang nagagawa ng panalangin ng taong matuwid .
59005017	Si Elias ay isang tao na tulad din natin ; nang mataimtim siyang nanalangin na huwag umulan , hindi nga umulan sa loob ng tatlong taon at anim na buwan .
59005018	At nang siya’y nanalangin para umulan , bumagsak nga ang ulan at namunga ang mga halaman .
59005019	Mga kapatid , kung may kapatid kayong nalilihis ng landas at may isa namang umakay sa kanya upang magsisi ,
59005020	ito ang tandaan ninyo : sinumang makapagpabalik sa isang makasalanan tungo sa wastong pamumuhay ay nagliligtas ng isang kaluluwa sa kamatayan at nakakapawi ng maraming kasalanan .
60001001	Mula kay Pedro , isang apostol ni Jesu-Cristo — Sa mga hinirang ng Diyos na nasa iba’t ibang lalawigan ng Ponto , Galacia , Capadocia , Asia , at Bitinia .
60001002	Kayo’y pinili ng Diyos Ama ayon sa kanyang kaalaman sa mula’t mula pa at pinabanal ng Espiritu Santo , upang maging masunurin kay Jesu-Cristo at nilinis sa pamamagitan ng kanyang dugo . Sumagana nawa sa inyo ang pagpapala at kapayapaan .
60001003	Pasalamatan natin ang Diyos at Ama ng ating Panginoong Jesu-Cristo . Dahil sa laki ng habag niya sa atin , tayo’y binigyan niya ng isang panibagong buhay sa pamamagitan ng muling pagkabuhay ni Jesu-Cristo mula sa libingan at ito ang nagbigay sa atin ng isang buháy na pag-asa .
60001004	Makakamit natin ang isang kayamanang di masisira , walang kapintasan , at di kukupas na inihanda ng Diyos sa langit para sa inyo .
60001005	Sapagkat kayo’y sumasampalataya , iingatan kayo ng kapangyarihan ng Diyos habang hinihintay ninyo ang kaligtasang iyan na ihahayag sa katapusan ng panahon .
60001006	Ito’y dapat ninyong ikagalak , kahit na maaaring magdanas muna kayo ng iba’t ibang pagsubok sa loob ng maikling panahon .
60001007	Ang gintong nasisira ay pinaparaan sa apoy upang malaman kung talagang dalisay . Gayundin naman , ang inyong pananampalataya , na higit na mahalaga kaysa ginto , ay pinaparaan sa pagsubok upang malaman kung ito’y talagang tapat . Sa gayon kayo’y papupurihan , dadakilain at pararangalan sa Araw na mahayag si Jesu-Cristo .
60001008	Hindi ninyo siya nakita kailanman ngunit siya’y inibig na ninyo . Hindi pa rin ninyo siya nakikita hanggang ngayon , ngunit sumasampalataya na kayo sa kanya . Dahil dito’y nag-uumapaw na sa inyong puso ang kagalakang di kayang ilarawan sa salita ,
60001009	sapagkat tinatanggap na ninyo ang bunga ng inyong ating . pananampalataya , ang inyong kaligtasan .
60001010	Tungkol sa kaligtasang ito masusing nagsiyasat at nagsuri ang mga propetang nagpahayag tungkol sa kaloob na nakalaan sa inyo .
60001011	Sinuri nila kung kailan at paano ito mangyayari . Ang panahong ito ang tinutukoy ng Espiritu ni Cristo na nasa kanila nang unang ipahayag nito ang hirap na titiisin ni Cristo at ang karangalang tatamuhin niya .
60001012	Nang kanilang ipahayag ang mga katotohanang ito , ipinaunawa sa kanila ng Diyos na ang ginagawa nila ay para sa inyo , at hindi para sa kanila . Ang mga katotohanang ito’y narinig ninyo ngayon sa mga nangangaral ng Magandang Balita ng Diyos sa kapangyarihan ng Espiritu Santo na isinugo sa kanila mula sa langit . Maging ang mga anghel sa langit ay nanabik na maunawaan ang mga katotohanang ito .
60001013	Kaya nga , ihanda ninyo ang inyong mga isipan para sa dapat ninyong gawin . Maging mahinahon kayo at lubos na umasa sa pagpapalang tatamuhin ninyo kapag nahayag na si Jesu-Cristo .
60001014	Bilang masunuring mga anak , huwag kayong umayon sa masasamang pagnanasa tulad ng ginagawa ninyo noong kayo’y wala pang tunay na pagkaunawa .
60001015	Dahil ang Diyos na pumili sa inyo ay banal , dapat din kayong magpakabanal sa lahat ng inyong ginagawa ,
60001016	sapagkat nasusulat , “ Magpakabanal kayo , sapagkat ako’y banal . ”
60001017	Walang itinatangi ang Diyos . Pinapahalagahan niya ang bawat isa ayon sa mga ginawa nito . At dahil tinatawag ninyo siyang Ama , igalang ninyo siya habang kayo’y nabubuhay .
60001018	Alam ninyo kung ano ang ipinantubos sa inyo sa walang kabuluhang pamumuhay na inyong minana sa inyong mga magulang . Ang ipinantubos sa inyo’y hindi ang mga bagay na nasisira o nauubos , tulad ng ginto o pilak ,
60001019	kundi sa pamamagitan ng mahalagang dugo ni Cristo . Siya ang korderong walang batik at kapintasan .
60001020	Pinili na siya ng Diyos sa gawaing ito bago pa nilikha ang daigdig , at ipinahayag siya alang-alang sa inyo , bago sumapit ang katapusan ng mga panahon .
60001021	Dahil kay Cristo , sumasampalataya kayo sa Diyos na sa kanya’y muling bumuhay at nagparangal , kaya’t ang inyong pananampalataya at pag-asa ay nasa Diyos .
60001022	Ngayong malinis na kayo dahil sa inyong pagsunod sa katotohanan , at naghahari na sa inyo ang tapat na pag-iibigan bilang magkakapatid , nawa’y maging maalab at taos sa puso ang inyong pagmamahalan .
60001023	Sapagkat muli kayong isinilang , hindi sa pamamagitan ng kapanganakang may kamatayan , kundi sa bisa ng buháy at di nagbabagong salita ng Diyos .
60001024	Ayon sa kasulatan , “ Ang lahat ng tao ay tulad ng damo , gaya ng bulaklak nito ang lahat niyang kariktan . Ang damo ay nalalanta , at kumukupas naman ang bulaklak ,
60001025	ngunit ang salita ng Panginoon ay mananatili magpakailanman . ”
60002001	Kaya nga , talikuran na ninyo ang lahat ng kasamaan , ang lahat ng pandaraya , pagkukunwari , pagkainggit at paninirang-puri .
60002002	Gaya ng sanggol , kayo’y manabik sa dalisay na gatas na espirituwal upang lumago kayo sa pananampalataya hanggang makamtan ninyo ang ganap na kaligtasan ,
60002003	sapagkat sinasabi sa kasulatan , “ Naranasan na ninyo ang kabutihan ng Panginoon . ”
60002004	Lumapit kayo sa kanya ; siya ang batong buháy na itinakwil ng mga tao ngunit pinili ng Diyos na mahalaga sa kanyang paningin .
60002005	Tulad ng mga batong buháy , maging bahagi kayo ng isang templong espirituwal . Bilang mga paring itinalaga para sa Diyos , mag-alay kayo sa Diyos ng mga handog na espirituwal na kalugud-lugod sa kanya alang-alang kay Jesu-Cristo ,
60002006	sapagkat sinasabi ng kasulatan , “ Tingnan ninyo , inilalagay ko sa Zion ang isang batong-panulukan , pinili at mahalaga ; hindi mapapahiya ang sinumang sumasampalataya sa kanya . ”
60002007	Kaya nga , mahalaga siya sa inyong mga sumasampalataya sa kanya , ngunit sa mga walang pananampalataya , matutupad ang nasa kasulatan , “ Ang batong itinakwil ng mga tagapagtayo ng bahay ang siyang naging batong-pundasyon . ”
60002008	At “ Batong katitisuran ng mga tao , batong ikadadapa nila . ”
60002009	Ngunit kayo ay isang lahing pinili , grupo ng maharlikang pari , isang bansang nakalaan sa Diyos , bayang pag-aari ng Diyos upang magpahayag ng mga kahanga-hangang ginawa niya . Siya ang tumawag sa inyo mula sa kadiliman patungo sa kanyang kahanga-hangang kaliwanagan .
60002010	Kayo’y hindi bayan ng Diyos noon ; ngunit ngayon , kayo’y bayang hinirang niya . Noon , pinagkaitan kayo ng habag , ngunit ngayo’y tinatanggap na ninyo ang kanyang habag .
60002011	Mga minamahal , nakikiusap ako sa inyo , bilang mga dayuhan at pansamantalang naninirahan lamang sa daigdig na ito , talikuran na ninyo ang masasamang hilig ng katawan na naghihimagsik laban sa inyong kaluluwa .
60002012	Mamuhay kayo nang maayos sa gitna ng mga Hentil upang kahit na pinaparatangan nila kayo ng masama , kapag nakita nila ang inyong mabubuting gawa ay magpupuri sila sa Diyos sa Araw ng kanyang paghuhukom .
60002013	Alang-alang sa Panginoon , pasakop kayo sa lahat ng may kapangyarihan sa bayan , sa Emperador , na siyang pinakamataas na kapangyarihan ,
60002014	at sa mga gobernador , na isinugo niya upang magparusa sa mga gumagawa ng masama at magparangal sa mga gumagawa ng mabuti .
60002015	Nais ng Diyos na sa pamamagitan ng inyong wastong pamumuhay ay mapatigil ninyo ang mga hangal sa kanilang kamangmangan .
60002016	Mamuhay kayong tulad ng mga taong malaya . Huwag ninyong gawing panakip sa paggawa ng masama ang kalayaang ito , subalit mamuhay kayo bilang mga alipin ng Diyos .
60002017	Igalang ninyo ang lahat ng tao at mahalin ang mga kapatid kay Cristo . Mamuhay kayo nang may takot sa Diyos at may paggalang sa Emperador .
60002018	Mga alipin , magpasakop kayo sa mga nagmamay-ari sa inyo at igalang ninyo sila , hindi lamang ang mababait kundi pati ang malulupit ,
60002019	sapagkat kapuri-puri ang nagtitiis ng parusa kahit walang kasalanan , bilang pagsang-ayon sa kalooban ng Diyos .
60002020	Maipagmamalaki ba ang magtiis ng parusa kung ito ay dahil sa paggawa ng masama ? Hindi ! Ngunit kung magtiis kayo ng hirap sa kabila ng paggawa ninyo ng mabuti , pagpapalain kayo ng Diyos .
60002021	Ang pagtitiis ng hirap ay bahagi ng pagkatawag sa inyo ng Diyos , sapagkat nang si Cristo ay magtiis para sa inyo , binigyan niya kayo ng isang halimbawang dapat tularan .
60002022	Hindi siya gumawa ng anumang kasalanan , o nagsinungaling kailanman .
60002023	Nang siya’y insultuhin , hindi siya gumanti . Nang siya’y pahirapan , hindi siya nagbanta ; sa halip , ipinaubaya niya ang lahat sa Diyos na makatarungan kung humatol .
60002024	Sa kanyang pagkamatay sa krus , pinasan niya ang bigat ng ating mga kasalanan upang tayo’y mamatay na sa kasalanan at mamuhay ayon sa kalooban ng Diyos . Kayo’y pinagaling na sa pamamagitan ng kanyang mga sugat .
60002025	Sapagkat kayo ay tulad ng mga tupang naliligaw , ngunit ngayon kayo’y nanumbalik na upang sumunod sa Pastol at Tagapangalaga ng inyong mga kaluluwa .
60003001	Kayo namang mga babae , pasakop kayo sa inyu-inyong asawa . At kung mayroon sa kanila na hindi pa naniniwala sa salita ng Diyos , mahihikayat din silang sumampalataya dahil sa inyong magandang asal , kahit hindi na kayo magpaliwanag pa sa kanila .
60003002	Sapat nang makita nila ang inyong maka-Diyos at malinis na pamumuhay .
60003003	Ang inyong ganda ay huwag maging panlabas tulad ng pag-aayos ng buhok at pagsusuot ng mga gintong alahas at mamahaling damit .
60003004	Sa halip , pagyamanin ninyo ang kagandahang nakatago sa puso , ang kagandahang walang kupas na likha ng maamo at mapayapang diwa , na lubhang mahalaga sa mata ng Diyos .
60003005	Iyan ang kagandahang ipinakita ng mga banal na babaing umasa sa Diyos noong unang panahon . Sila’y nagpasakop sa kanilang mga asawa .
60003006	Tulad ni Sara , sinunod niya at tinawag na panginoon ang asawa niyang si Abraham . Kayo rin ay mapapabilang sa kanyang mga anak kung matuwid ang inyong mga gawa , at kung wala kayong anumang kinatatakutan .
60003007	Kayo namang mga lalaki , unawain ninyo at pakitunguhang mabuti ang inyong asawa , sapagkat sila’y mas mahina , at tulad ninyo’y may karapatan din sila sa buhay na walang hanggan na kaloob ng Diyos . Gawin ninyo ito , nang sa gayon ay walang magiging sagabal sa inyong mga panalangin .
60003008	Sa aking pagtatapos , magkaisa kayo at magdamayan , magmahalan bilang magkakapatid at maging maunawain at mapagpakumbabá .
60003009	Huwag ninyong gantihan ng masama ang gumagawa sa inyo ng masama . Huwag ninyong sumpain ang sumusumpa sa inyo . Sa halip , pagpalain ninyo sila dahil pinili kayo upang tumanggap ng pagpapala ng Diyos .
60003010	Ayon sa nasusulat , “ Ang mga nagnanais ng payapa at saganang pamumuhay , dila nila’y pigilan sa paghabi ng kasamaan . Ang anumang panlilinlang at madayang pananalita sa kanyang mga labi ay di dapat lumabas .
60003011	Ang masama’y iwasan na , at ang gawin ay ang tama ; at ang laging pagsikapan ay buhay na mapayapa .
60003012	Ang mga mata ng Panginoon , sa matuwid nakatuon , sa kanilang pagdaing , siya’y nakikinig , ngunit sa mga masasama , siya’y tumatalikod ! ”
60003013	At sino naman ang gagawa sa inyo ng masama kung wala kayong hinahangad kundi pawang kabutihan ?
60003014	At sakali mang usigin kayo dahil sa paggawa ng mabuti , mapalad pa rin kayo ! Huwag ninyong katakutan ang kanilang kinatatakutan at huwag kayong padadala sa kanila .
60003015	Igalang ninyo si Cristo mula sa inyong puso at sambahin ninyo siya bilang Panginoon . Lagi kayong maging handang magpaliwanag sa sinumang magtatanong sa inyo tungkol sa pag-asa na nasa inyo .
60003016	Ngunit maging mahinahon at magalang kayo sa inyong pagpapaliwanag . Bilang mga lingkod ni Cristo , panatilihin ninyong malinis ang inyong budhi upang mapahiya ang mga nanlalait at humahamak sa inyong magandang pag-uugali .
60003017	Higit na mainam ang kayo’y magdusa dahil sa paggawa ng mabuti , sakali mang ito’y ipahintulot ng Diyos , kaysa magdusa kayo dahil sa paggawa ng masama .
60003018	Sapagkat si Cristo na walang kasalanan ay namatay nagdusa . nang minsan para sa inyo na mga makasalanan , upang iharap kayo sa Diyos . Siya’y namatay ayon sa laman , at muling binuhay ayon sa espiritu .
60003019	Sa kalagayang ito , nagpunta siya at nangaral sa mga espiritung nakabilanggo .
60003020	Sila ang mga espiritung ayaw sumunod nang sila’y matiyagang hinihintay ng Diyos noong panahon ni Noe , samantalang ginagawa nito ang malaking barko . Iilang tao , walo lamang , ang nakaligtas sa baha .
60003021	Ang tubig ay larawan ng bautismong nagliligtas sa inyo ngayon . Ang bautismo ay hindi paglilinis ng dumi ng katawan kundi isang pangako sa Diyos buhat sa isang malinis na budhi . Inililigtas kayo ng bautismo sa pamamagitan ng muling pagkabuhay ni Jesu-Cristo ,
60003022	na umakyat sa langit at ngayo’y nasa kanan ng Diyos . Naghahari siya roon sa mga anghel at sa mga kapangyarihan sa langit .
60004001	Dahil si Cristo’y nagtiis ng hirap sa buhay na ito , kayo man ay dapat maging handang magtiis , sapagkat ang nagtitiis ng hirap sa buhay na ito ay tumalikod na sa kasalanan .
60004002	Kaya nga mula ngayon ay mamuhay na tayong sumusunod sa kalooban ng Diyos , at hindi sa nasa ng laman .
60004003	Sapat na ang panahong inaksaya ninyo sa paggawa ng mga bagay na kinahuhumalingan ng mga Hentil : kahalayan , masasamang nasa ng laman , paglalasing , walang tigil na pagsasaya , pag-iinuman , at kasuklam-suklam na pagsamba sa mga diyus-diyosan .
60004004	Nagtataka nga sila kung bakit hindi na kayo sumasama ngayon sa kanilang magulong pamumuhay kaya kayo’y sinisiraan nila ,
60004005	ngunit mananagot sila sa Diyos na hahatol sa mga buháy at sa mga patay .
60004006	Ipinangaral din ang Magandang Balita sa mga patay upang bagama’t sila’y nahusgahan ayon sa laman gaya ng lahat ng nasa laman , mabubuhay sila sa espiritu sa pamamagitan ng kapangyarihan ng Diyos .
60004007	Malapit na ang wakas ng lahat ng bagay , kaya’t maging mapagtimpi kayo at panatilihing malinaw ang inyong pag-iisip upang kayo’y makapanalangin .
60004008	Higit sa lahat , magmahalan kayo nang tapat , sapagkat ang pagmamahal ay pumapawi ng maraming kasalanan .
60004009	Huwag maging mabigat sa inyong loob ang pagtanggap sa inyong mga kapatid sa inyong bahay .
60004010	Bilang mabubuting katiwala ng iba’t ibang kaloob ng Diyos , gamitin ninyo ang kakayahang tinanggap ninyo sa ikakapakinabang ng lahat .
60004011	Ikaw ba’y tagapangaral ? Ipangaral mo ang salita ng Diyos . Ikaw ba’y tagapaglingkod ? Gamitin mo sa paglilingkod ang lakas na kaloob sa iyo ng Diyos upang sa lahat ng bagay siya’y papurihan sa pamamagitan ni Jesu-Cristo . Sa kanya ang kapangyarihan at karangalan magpakailanman ! Amen .
60004012	Mga minamahal , huwag na kayong magtaka sa mabibigat na pagsubok na inyong dinaranas na para bang ito’y di pangkaraniwan .
60004013	Sa halip , magalak kayo sa inyong pakikibahagi sa mga paghihirap ni Cristo upang maging lubos ang inyong kagalakan kapag nahayag na ang kanyang kadakilaan .
60004014	Mapalad kayo kung kayo’y kinukutya dahil kay Cristo , sapagkat sumasainyo ang Espiritu ng kaluwalhatian , ang Espiritu ng Diyos .
60004015	Huwag nawang mangyaring maparusahan ang sinuman sa inyo dahil siya’y mamamatay-tao , magnanakaw , salarin o pakialamero .
60004016	Ngunit kung kayo’y magdusa dahil sa pagiging Cristiano , huwag ninyong ikahiya ito ; sa halip , magpasalamat kayo sa Diyos sapagkat taglay ninyo ang pangalan ni Cristo .
60004017	Dumating na ang panahon ng paghuhukom , at ito’y magsisimula sa mga bayan ng Diyos . At kung sa atin ito magsisimula , ano kaya ang magiging wakas ng mga hindi sumusunod sa Magandang Balita ng Diyos ?
60004018	Tulad ng sinasabi ng kasulatan , “ Kung ang taong matuwid ay napakahirap maligtas , ang di kumikilala sa Diyos , paano pa maliligtas ? ”
60004019	Kaya nga , ang mga naghihirap dahil sa kalooban ng Diyos ay dapat magtiwala sa Lumikha , at magpatuloy sa paggawa ng mabuti . Ang Diyos ay laging tapat sa kanyang pangako .
60005001	Sa mga matatandang namumuno sa inyo , nananawagan ako bilang isa ring matandang pinuno ng iglesya na tulad ninyo . Saksi ako sa mga paghihirap ni Cristo at makakabahagi ako sa karangalang malapit nang ipahayag . Nakikiusap ako sa inyo ,
60005002	alagaan ninyo ang kawan ng Diyos na ipinagkatiwala sa inyo . Alagaan ninyo ito nang maluwag sa loob at hindi napipilitan lamang . Iyan ang nais ng Diyos . Gampanan ninyo ang inyong tungkulin , hindi dahil sa kabayaran kundi dahil gusto ninyong makapaglingkod ,
60005003	hindi bilang panginoon ng inyong nasasakupan , kundi maging halimbawa nila kayo .
60005004	At pagparito ng Pinunong Pastol ay tatanggap kayo ng maluwalhating koronang di kukupas kailanman .
60005005	At kayo namang mga kabataan , pasakop kayo sa mga pinuno ng iglesya . Magpakumbabá kayong lahat sapagkat nasusulat , “ Sinasaway ng Diyos ang mapagmataas , ngunit kinaluluguran niya ang may mababang kalooban . ”
60005006	Kaya nga , pasakop kayo sa kapangyarihan ng Diyos at dadakilain niya kayo pagdating ng takdang panahon .
60005007	Ipagkatiwala ninyo sa kanya ang inyong mga alalahanin sa buhay sapagkat siya ay nagmamalasakit sa inyo .
60005008	Maging handa kayo at magbantay . Ang diyablo , ang kaaway ninyo ay parang leong umaatungal at aali-aligid na naghahanap ng masisilá .
60005009	Huwag kayong matatakot sa kanya at magpakatatag kayo sa inyong pananampalataya sa Diyos . Tulad ng alam ninyo , hindi lamang kayo ang nagtitiis ng ganitong kahirapan , kundi pati ang inyong mga kapatid sa buong daigdig .
60005010	Pagkatapos ninyong magtiis sa loob ng maikling panahon , ang Diyos , na siyang pinanggagalingan ng lahat ng pagpapala , ang siyang magbibigay sa inyo ng kaganapan , katatagan , at lakas ng loob at isang pundasyong di matitinag . Siya ang tumawag sa inyo upang makibahagi kayo sa kanyang walang hanggang kaluwalhatian , kasama ni Cristo .
60005011	Sa kanya ang kapangyarihan magpakailanman ! Amen .
60005012	Sinulatan ko kayo sa tulong ni Silas , Silvano . na isa nating kapatid at lubos kong pinagkakatiwalaan . Sa pamamagitan ng maikling sulat na ito ay nais kong palakasin ang inyong loob at magpatotoo tungkol sa kagandahang-loob ng Diyos . Manatili kayo sa pagpapalang ito .
60005013	Kinukumusta kayo ng mga kapatid na nasa Babilonia , mga pinili ring katulad ninyo ; kinukumusta rin kayo ni Marcos , ang mahal kong anak sa pananampalataya .
60005014	Buong giliw kayong magbatian bilang magkakapatid kay Cristo . Ang kapayapaan ay sumainyong lahat na mga tagasunod ni Cristo .
61001001	Mula kay Simon Pedro , isang lingkod at apostol ni Jesu-Cristo — Para sa inyong lahat na tulad nami’y tumanggap ng napakahalagang pananampalatayang mula sa ating makatarungang Diyos at Tagapagligtas na si Jesu-Cristo .
61001002	Sumagana nawa sa inyo ang pagpapala at kapayapaan ng Diyos sa pamamagitan ng inyong pagkakilala sa kanya at sa ating Panginoong Jesus .
61001003	Tinanggap natin sa pamamagitan ng kapangyarihan ng Diyos ang lahat ng bagay na magtuturo sa atin upang tayo’y mamuhay na maka-Diyos . Ito’y dahil sa ating pagkakilala kay Jesus , na siya ring tumawag sa atin upang bahaginan tayo ng kanyang karangalan at kabutihan .
61001004	Sa paraang ito ay binigyan niya tayo ng mga dakila at napakahalagang pangako upang makaiwas tayo sa nakakasirang pagnanasa sa sanlibutang ito at upang makabahagi tayo sa kanyang likas bilang Diyos .
61001005	Dahil dito , sikapin ninyong idagdag sa inyong pananampalataya ang kabutihan ; sa inyong kabutihan , ang kaalaman ;
61001006	sa inyong kaalaman , ang pagpipigil sa sarili ; sa inyong pagpipigil sa sarili , ang katatagan ; sa inyong katatagan , ang pagiging maka-Diyos ;
61001007	sa inyong pagiging maka-Diyos , ang pagmamalasakit sa kapatid ; at sa inyong pagmamalasakit , ang pag-ibig .
61001008	Ang mga katangiang iyan ang kailangan ninyong taglayin at pagyamanin , upang ang inyong pagkakilala sa Panginoong Jesu-Cristo ay huwag mawalan ng kabuluhan at kapakinabangan .
61001009	Ang taong wala ng mga katangiang iyan ay mistulang bulag at nakalimot na pinatawad na siya sa kanyang mga kasalanan .
61001010	Kaya nga , mga kapatid , lalo kayong maging masigasig upang mapatunayan ninyong kayo ay tinawag at pinili ng Diyos . Kung ganito ang gagawin ninyo , hindi kayo matitisod .
61001011	Sa ganitong paraan , kayo’y maluwag na papapasukin sa walang hanggang kaharian ng ating Panginoon at Tagapagligtas na si Jesu-Cristo .
61001012	Kahit na alam na ninyo ang katotohanang inyong tinanggap at matatag na kayo rito , lagi ko pa rin kayong paaalalahanan tungkol dito .
61001013	Minabuti kong sariwain ito sa inyong isipan habang ako’y nabubuhay pa .
61001014	Alam kong hindi na ako magtatagal sa buhay na ito , ayon sa ipinahayag sa akin ng ating Panginoong Jesu-Cristo .
61001015	Kaya’t gagawin ko ang lahat upang maalala pa rin ninyong lagi ang mga bagay na ito kahit ako’y nasa kabilang buhay na .
61001016	Ang ipinahayag namin sa inyo tungkol sa kapangyarihan at muling pagparito ng ating Panginoong Jesu-Cristo ay hindi mga alamat na katha lamang ng tao . Nasaksihan namin ang kanyang kadakilaan
61001017	nang tanggapin niya mula sa Ama ang karangalan at kapurihan . Ito’y nangyari nang marinig namin ang tinig mula sa dakilang kaluwalhatian ng langit na nagsabing , “ Ito ang minamahal kong Anak na lubos kong kinalulugdan . ”
61001018	Narinig namin ito mula sa langit sapagkat kami’y kasama niya nang ito’y maganap sa banal na bundok .
61001019	Kaya naman lalong tumibay ang aming paniniwala sa ipinahayag ng mga propeta . Makakabuting ito’y pag-ukulan ninyo ng pansin , sapagkat tulad ito sa isang ilaw sa kadiliman na tumatanglaw sa inyo hanggang sa sumikat ang araw ng Panginoon at magliwanag sa inyong mga puso ang bituin sa umaga .
61001020	Higit sa lahat , unawain ninyong walang makakapagpaliwanag ng alinmang propesiya sa Kasulatan sa sariling kakayahan ,
61001021	sapagkat ang pahayag ng mga propeta ay hindi nagmula sa kalooban lamang ng tao ; ito’y galing sa Diyos at ipinahayag ng mga taong nasa ilalim ng kapangyarihan ng Espiritu Santo .
61002001	Noong una , may mga huwad na propetang lumitaw sa Israel . Gayundin naman , may darating sa gitna ninyo na mga huwad na guro . Lihim silang magtuturo ng mga maling aral na ang dulot ay kapahamakan . Pati ang Panginoong nagligtas sa kanila ay kanilang itatakwil , kaya’t di magtatagal at sila’y mapapahamak .
61002002	At marami silang mahihikayat na sumunod sa kanilang kahalayan ; at dahil dito , pati ang daan ng katotohanan ay mapaparatangan ng masama .
61002003	Sa kanilang kasakiman , lilinlangin nila kayo sa pamamagitan ng kanilang matatamis na pananalita . Matagal nang nakahanda ang hatol sa kanila at ang pupuksa sa kanila ay hindi natutulog .
61002004	Hindi pinatawad ng Diyos ang mga anghel na nagkasala . Sila’y itinapon sa impiyerno kung saan sila’y iginapos sa kadiliman sa madilim na hukay . upang doon hintayin ang Araw ng Paghuhukom .
61002005	Dahil sa kasalanan ng tao noong unang panahon , ginunaw ng Diyos ang daigdig sa pamamagitan ng baha . Wala siyang iniligtas maliban kay Noe na nangaral tungkol sa matuwid na pamumuhay , at ang pito niyang kasama .
61002006	Sinumpa at tinupok ng Diyos ang mga lunsod ng Sodoma at Gomorra upang maging babala sa masasama tungkol sa kanilang kasasapitan .
61002007	Ngunit iniligtas ng Diyos si Lot , isang taong matuwid , na lubhang namighati dahil sa mga kahalayang ginagawa ng masasama noong panahon niya .
61002008	Naghihirap ang kalooban ng matuwid na taong ito sa kasamaang nasasaksihan niya araw-araw habang siya’y nakatira doon .
61002009	Alam ng Panginoon kung paano ililigtas mula sa mga pagsubok ang mga tapat sa kanya , at kung paanong paparusahan ang masasama hanggang sa araw na sila’y hatulan ,
61002010	lalo na ang sumusunod sa mahalay na nasa ng katawan at humahamak sa kapangyarihan ng Diyos . Pangahas at mapagmataas ang mga huwad na gurong binabanggit ko . Wala silang pakundangan sa mga tagalangit , at sa halip ay nilalapastangan pa nila ang mga ito .
61002011	Samantalang ang mga anghel , kaysa mga huwad na guro , na higit na malakas at makapangyarihan ay hindi gumamit ng panlalait sa kanilang paghaharap sa Panginoon ng sakdal laban sa mga ito .
61002012	Ang mga taong ito’y parang mga hayop na walang isip at ipinanganak upang hulihin at patayin . Kinakalaban nila ang mga bagay na hindi nila nauunawaan , kaya’t papatayin din sila tulad ng maiilap na hayop .
61002013	Pahihirapan sila gaya ng pagpapahirap nila sa iba . Ang kaligayahan nila’y ang hayagang magpasasa sa nasa ng laman . Dumadalo pa naman sila sa inyong salu-salo , ngunit kahiya-hiya at kasiraang-puri ang kanilang ginagawa ; ikinatutuwa nilang kayo’y kanilang nalilinlang .
61002014	Wala silang hinahanap kundi mga babaing mapag-aaliwan nila ; wala silang sawa sa paggawa ng kasalanan . Itinutulak pa nila sa pagkakasala ang mahihina . Sila’y mga sakim at sila’y isinumpa !
61002015	Lumihis sila sa matuwid na landas at naligaw . Tinularan nila si Balaam , anak ni Beor Bosor . na nagpahalaga sa bayad sa paggawa ng masama .
61002016	Dahil dito , siya’y sinumbatan ng kanyang asno na nagsalitang parang tao upang siya’y sawayin sa kanyang kabaliwan .
61002017	Ang katulad ng mga huwad na gurong ito ay mga batis na walang tubig , at ulap na itinataboy ng malakas na hangin . Inilaan na ng Diyos ang kadiliman para sa kanila .
61002018	Mayayabang sila kung magsalita , ngunit wala namang kabuluhan ang sinasabi . Ginagamit nila ang nasa ng laman upang maibalik sa kahalayan ang mga nagsisimula pa lamang lumayo sa mga taong namumuhay ng may kalikuan .
61002019	Ipinapangako nila ang kalayaan sa nahihikayat nila , subalit sila mismo ay alipin ng kasamaan , sapagkat ang tao ay alipin ng anumang hindi niya kayang mapanagumpayan .
61002020	Nakaiwas na sa kasamaan ng daigdig ang mga taong kumilala kay Jesu-Cristo na Panginoon at Tagapagligtas , ngunit kung muli silang maakit sa dating masamang gawain at tuluyang mahulog dito , ang magiging kalagayan nila ay masahol pa sa dati .
61002021	Mabuti pang hindi na nila natutuhan ang daang matuwid , kaysa matapos matutuhan ang banal na Kautusang itinuro sa kanila ay tumalikod sila dito .
61002022	Angkop na angkop sa nangyari sa kanila ang mga kasabihang : “ Ugali ng aso , matapos sumuka ay muling kinakain ang nailuwa na , ” at , “ Ito namang baboy , paliguan mo man , pilit na babalik sa dating lubluban . ”
61003001	Mga minamahal , ito ang ikalawang sulat ko sa inyo . Sa dalawang sulat na ito ay sinikap kong gisingin ang malinis ninyong isipan sa pamamagitan ng pagpapaalala ng ilang mga bagay .
61003002	Alalahanin ninyo ang mga sinabi noon ng mga banal na propeta at ang utos na ibinigay sa inyo ng Panginoon at Tagapagligtas sa pamamagitan ng mga apostol na isinugo sa inyo .
61003003	Una sa lahat , dapat ninyong malaman na sa mga huling araw ay pagtatawanan kayo ng mga taong namumuhay ayon sa nasa ng laman .
61003004	Sasabihin nila , “ Si Cristo’y nangakong darating , hindi ba ? Nasaan na siya ? Namatay na ang ating mga ninuno ngunit wala pa ring pagbabago buhat nang likhain ang mundong ito . ”
61003005	Walang halaga sa kanila ang katotohanang ang langit at lupa ay nilikha ng Diyos sa pamamagitan ng kanyang salita . Nilikha ang lupa buhat sa tubig at sa pamamagitan ng tubig .
61003006	Sa pamamagitan din ng tubig , ginunaw ang daigdig nang panahong iyon .
61003007	Sa pamamagitan din ng salitang iyon ay nananatili ang mga langit at ang lupa upang tupukin sa apoy pagdating ng Araw ng Paghuhukom at pagpaparusa sa masasama .
61003008	Mga minamahal , huwag ninyong kalilimutan na sa Panginoon , ang isang araw ay tulad ng sanlibong taon , at ang sanlibong taon ay tulad ng isang araw lamang .
61003009	Ang Panginoon ay hindi nagpapabaya sa kanyang pangako gaya ng inaakala ng ilan . Hindi pa niya tinutupad ang pangakong iyon alang-alang sa inyo . Binibigyan pa niya ng pagkakataon ang lahat upang makapagsisi at tumalikod sa kasalanan sapagkat hindi niya nais na may mapahamak .
61003010	Ngunit ang araw ng Panginoon ay darating tulad ng isang magnanakaw . Sa araw na iyon , ang kalangitan ay biglang mawawala kasabay ng isang malakas na ugong . Matutupok ang araw , buwan at mga bituin . Ang mundo at ang lahat ng mga bagay na naririto ay mawawala . matutupok . malalantad na tupok .
61003011	At dahil ganito ang magiging wakas ng lahat ng bagay , mamuhay kayo nang may kabanalan at sikapin ninyong maging maka-Diyos
61003012	habang hinihintay ninyo ang Araw ng Diyos . Magsikap kayong mabuti upang madaling dumating ang araw na ang kalangitan ay matutupok at ang mga bagay na naroroon ay matutunaw sa matinding init .
61003013	Naghihintay tayo ng bagong langit at ng bagong lupa na paghaharian ng katuwiran , sapagkat ganoon ang kanyang pangako .
61003014	Kaya nga , mga minamahal , habang naghihintay kayo , sikapin ninyong mamuhay nang mapayapa , walang dungis at walang kapintasan .
61003015	Isipin ninyong kaya nagtitimpi ang Panginoon ay upang bigyan kayo ng pagkakataong maligtas . Iyan ang isinulat sa inyo ng kapatid nating si Pablo , taglay ang karunungang kaloob sa kanya ng Diyos .
61003016	Sa lahat ng sulat niya tungkol sa paksang ito , ganito ang lagi niyang paalala . Kaya lang , ang ilang bahagi sa kanyang mga sulat ay mahirap unawain , at binibigyan ng maling kahulugan ng mga mangmang at maguguló ang pag-iisip . Ganyan din ang kanilang ginagawa sa ibang mga Kasulatan , kaya nga’t ipinapahamak nila ang kanilang sarili .
61003017	Ngayong ito’y alam na ninyo , mga kapatid , dapat kayong mag-ingat upang huwag kayong mailigaw ng mga taong walang sinusunod na batas . Sa gayon , hindi kayo matitinag sa inyong mabuting kalagayan .
61003018	Magpatuloy kayong lumago sa kagandahang-loob at sa pagkakilala sa ating Panginoon at Tagapagligtas na si Jesu-Cristo . Sa kanya ang kaluwalhatian , ngayon at magpakailanman ! Amen .
62001001	Sumusulat kami sa inyo tungkol sa kanya na sa simula pa’y siya na , ang Salitang nagbibigay-buhay . Siya ay aming narinig at nakita , napagmasdan at nahawakan .
62001002	Nahayag ang buhay na ito , nakita namin siya , at pinapatotohanan namin at ipinapangaral sa inyo ang buhay na walang hanggan na nasa Ama at nahayag sa amin .
62001003	Ipinapahayag nga namin sa inyo ang aming nakita’t narinig upang makasama kayo sa aming pakikiisa sa Ama at sa kanyang Anak na si Jesu-Cristo .
62001004	Isinusulat namin ito upang malubos ang ating inyong . kagalakan .
62001005	Ito ang aming narinig sa kanyang Anak at ipinapahayag naman namin sa inyo : ang Diyos ay ilaw at walang anumang kadiliman sa kanya .
62001006	Kung sinasabi nating tayo’y may pakikiisa sa kanya ngunit namumuhay naman tayo sa kadiliman , nagsisinungaling tayo at hindi namumuhay ayon sa katotohanan .
62001007	Ngunit kung namumuhay tayo ayon sa liwanag , gaya ng pananatili niya sa liwanag , tayo’y nagkakaisa at ang lahat ng ating kasalanan ay nililinis ng dugo ni Jesus na kanyang Anak .
62001008	Kung sinasabi nating tayo’y walang kasalanan , dinadaya natin ang ating sarili at wala sa atin ang katotohanan .
62001009	Subalit kung ipinapahayag natin sa Diyos ang ating mga kasalanan , maaasahan nating patatawarin tayo ng Diyos sa mga ito , at lilinisin tayo sa lahat ng ating kasalanan , sapagkat siya’y tapat at matuwid .
62001010	Kung sinasabi nating hindi tayo nagkakasala , ginagawa nating sinungaling ang Diyos , at wala sa atin ang kanyang salita .
62002001	Mga anak , isinusulat ko ito sa inyo upang huwag kayong magkasala . Ngunit kung magkasala ang sinuman , may Tagapagtanggol tayo sa Ama , si Jesu-Cristo , na isang matuwid .
62002002	Si Cristo ang handog sa ikapagpapatawad ng mga kasalanan , hindi lamang ang ating mga kasalanan , kundi maging ang kasalanan ng lahat ng tao .
62002003	Nakakatiyak tayong nakikilala natin ang Diyos kung sinusunod natin ang kanyang mga utos .
62002004	Ang nagsasabing , “ Nakikilala ko siya , ” ngunit hindi naman sumusunod sa kanyang mga utos ay sinungaling , at wala sa kanya ang katotohanan .
62002005	Ngunit ang tumutupad sa salita ng Diyos ay umiibig nang wagas sa Diyos . Sa ganito , nalalaman natin na tayo’y talagang nasa kanya .
62002006	Sinumang nagsasabing nananatili siya sa Diyos ay dapat mamuhay tulad ng pamumuhay ni Jesu-Cristo .
62002007	Mga minamahal , hindi isang bagong utos ang isinusulat ko sa inyo , kundi ang dating utos na nasa inyo na sa simula pa . Ito’y ang mensaheng narinig na ninyo .
62002008	Ngunit , maituturing na isang bagong utos ang isinusulat ko sa inyo ; sapagkat napapawi na ang kadiliman at lumiliwanag na ang tunay na ilaw . Ang katotohanan nito’y nasaksihan sa buhay ni Cristo at nakikita rin naman sa atin .
62002009	Ang nagsasabing siya’y nasa liwanag ngunit napopoot sa kanyang kapatid ay nasa kadiliman pa .
62002010	Ang umiibig sa kanyang kapatid ay nananatili sa liwanag , at hindi siya magiging sanhi ng pagkakasala ng iba . at ang kanyang kapwa ay hindi magiging sanhi ng kanyang pagkakasala .
62002011	Ngunit ang napopoot sa kanyang kapatid ay nasa kadiliman pa . Lumalakad siya sa kadiliman at hindi niya nalalaman ang kanyang pupuntahan , sapagkat binulag siya ng kadiliman .
62002012	Sumusulat ako sa inyo , mga anak , sapagkat pinatawad na ang inyong mga kasalanan dahil sa kanyang pangalan .
62002013	Sumusulat ako sa inyo , mga ama , sapagkat nakikilala ninyo siya na sa simula pa’y siya na . Sumusulat ako sa inyo , mga kabataan , sapagkat napagtagumpayan na ninyo ang Masama .
62002014	Sumusulat ako sa inyo , mga anak , sapagkat nakikilala ninyo ang Ama . Sumusulat ako sa inyo , mga ama , sapagkat nakikilala ninyo siya na sa simula pa’y siya na . Sumusulat ako sa inyo , mga kabataan , sapagkat malalakas kayo ; nananatili sa inyo ang salita ng Diyos , at tinalo na ninyo ang Masama .
62002015	Huwag ninyong ibigin ang sanlibutan o ang mga bagay na nasa sanlibutan . Ang umiibig sa sanlibutan ay hindi umiibig sa Ama .
62002016	Ang lahat ng nasa sanlibutan , ang masasamang nasa ng laman , ang nasa ng mga mata , at ang pagmamalaki sa mundong ito ay hindi nagmumula sa Ama kundi sa sanlibutan .
62002017	Mawawala ang sanlibutan at ang lahat ng kinahuhumalingan nito , ngunit ang mga sumusunod sa kalooban ng Diyos ay mabubuhay magpakailanman .
62002018	Mga anak , ito na ang huling panahon ! Tulad ng inyong narinig , darating ang anti-Cristo . Ngayon nga’y marami nang lumilitaw na mga anti-Cristo , kaya’t alam nating malapit na ang wakas .
62002019	Kahit na sila’y mga dati nating kasamahan , ang mga taong iyon ay hindi natin tunay na kasama . Sapagkat kung sila’y tunay na atin , nanatili sana silang kasama natin . Ngunit umalis sila , kaya’t maliwanag na silang lahat ay hindi tunay na atin .
62002020	Ngunit ipinagkaloob na sa inyo ang Espiritu Santo , at dahil dito , alam na ninyo ang katotohanan .
62002021	Sumusulat ako sa inyo , hindi dahil sa hindi ninyo alam ang katotohanan , kundi dahil alam na ninyo ito , at alam din ninyong walang kasinungalingang nagmumula sa katotohanan .
62002022	Sino nga ba ang sinungaling ? Hindi ba’t siya na nagsasabing si Jesus ay hindi ang Cristo ? Ang sinumang nagsasabi nito ay ang anti-Cristo ; hindi nila pinaniniwalaan ang Ama at ang Anak .
62002023	Ang di kumikilala sa Anak ay di rin kumikilala sa Ama . Kapag kinilala ninuman ang Anak , kinikilala rin niya ang Ama .
62002024	Pakaingatan ninyo sa inyong puso ang narinig ninyo sa simula pa . Kung gagawin ninyo ito , mananatili kayo sa Anak at sa Ama .
62002025	At ito naman ang ipinangako sa atin ni Cristo , ang buhay na walang hanggan .
62002026	Isinusulat ko sa inyo ito upang bigyan kayo ng babala laban sa mga taong nagnanais na iligaw kayo .
62002027	Gayunpaman , ang Espiritu’y ipinagkaloob na ni Cristo sa inyo . At habang ang Espiritu’y nananatili sa inyo , hindi ninyo kakailanganing turuan pa kayo ng iba . Ang Espiritu ang magtuturo sa inyo tungkol sa lahat ng bagay . Lahat ng ituturo niya ay totoo , at ito’y walang bahid ng kasinungalingan . At tulad ng itinuro ng Espiritu , manatili kayo kay Cristo .
62002028	Kaya nga , mga anak , manatili kayo sa kanya upang maging panatag ang ating loob sa muling pagparito niya , at nang hindi tayo mapahiya sa kanya sa araw na iyon .
62002029	Kung alam ninyong si Cristo’y matuwid , dapat din ninyong malaman na ang bawat gumagawa ng matuwid ay anak ng Diyos .
62003001	Tingnan ninyo kung gaano kalaki ang pag-ibig sa atin ng Ama ! Tinatawag niya tayong mga anak ng Diyos , at iyan nga ang totoo . Ito ang dahilan kung bakit hindi tayo nakikilala ng mga makasanlibutan : hindi nila kinikilala ang Diyos .
62003002	Mga minamahal , anak na tayo ng Diyos ngayon , ngunit hindi pa nahahayag ang magiging kalagayan natin . Ngunit alam nating sa pagparitong muli ni Cristo , tayo’y matutulad sa kanya , sapagkat makikita natin kung sino talaga siya .
62003003	Kaya’t ang sinumang may ganitong pag-asa ay nagsisikap na maging malinis ang pamumuhay tulad ni Cristo .
62003004	Ang bawat nagkakasala ay lumalabag sa kautusan ng Diyos , sapagkat ang kasalanan ay paglabag sa kautusan .
62003005	Nalalaman ninyong naparito si Cristo upang pawiin ang ating mga kasalanan , at siya’y walang kasalanan .
62003006	Ang nananatili sa kanya ay hindi nagpapatuloy sa pagkakasala . Ang sinumang nagpapatuloy sa pagkakasala ay hindi nakakita ni nakakilala man sa kanya .
62003007	Mga anak , huwag kayong padaya kaninuman ! Ang sinumang gumagawa ng matuwid ay isang matuwid tulad ni Cristo .
62003008	Ang nagpapatuloy sa pagkakasala ay kampon ng diyablo , sapagkat sa simula pa’y gumagawa na ng kasalanan ang diyablo . Kaya’t naparito ang Anak ng Diyos upang wasakin ang mga gawa ng diyablo .
62003009	Ang tinanggap ng Diyos bilang anak niya ay hindi nagpapatuloy sa pagkakasala , sapagkat nananatili sa kanya ang buhay na galing sa Diyos . At dahil ang Diyos ang ama niya , hindi siya maaaring magpatuloy sa pagkakasala .
62003010	Dito natin makikilala kung sino ang mga anak ng Diyos at kung sino ang mga anak ng diyablo : ang sinumang hindi gumagawa ng matuwid at hindi umiibig sa kanyang kapatid ay hindi anak ng Diyos .
62003011	Ito ang mensaheng narinig na ninyo sa simula pa : magmahalan tayo .
62003012	Huwag tayong tumulad kay Cain ; siya’y kampon ng diyablo . Pinatay niya ang kanyang kapatid . Bakit ? Sapagkat masama ang kanyang mga gawa , ngunit matuwid ang mga gawa ng kanyang kapatid .
62003013	Kaya , mga kapatid , huwag kayong magtaka kung kinapopootan kayo ng sanlibutan .
62003014	Nalalaman nating lumipat na tayo sa buhay mula sa kamatayan , sapagkat iniibig natin ang kapatiran . Ang hindi umiibig ay nananatili sa kamatayan .
62003015	Mamamatay-tao ang napopoot sa kanyang kapatid , at nalalaman ninyong ang buhay na walang hanggan ay wala sa mamamatay-tao .
62003016	Dito natin nakikilala ang tunay na pag-ibig : inialay ni Cristo ang kanyang buhay para sa atin . Kaya’t dapat din nating ialay ang ating buhay para sa kapatiran .
62003017	Kapag nakikita ng isang maykaya sa buhay ang kanyang kapatid na nangangailangan , at hindi niya ito tinulungan , masasabi bang siya’y umiibig sa Diyos ?
62003018	Mga anak , huwag tayong magmahal sa pamamagitan lamang ng salita , subalit ipakita rin natin ang tunay na pag-ibig sa pamamagitan ng gawa .
62003019	Dito nga natin makikilalang tayo’y nasa panig ng katotohanan , at matatahimik ang ating budhi sa harapan ng Diyos
62003020	sakali mang tayo’y usigin nito . Sapagkat ang Diyos ay higit sa ating budhi , at alam niya ang lahat ng bagay .
62003021	Mga minamahal , kung hindi tayo inuusig ng ating budhi , makakalapit tayo sa Diyos na panatag ang ating kalooban .
62003022	Tinatanggap natin ang anumang ating hilingin sa kanya dahil sinusunod natin ang kanyang mga utos at ginagawa ang nakalulugod sa kanya .
62003023	Ito ang kanyang utos : sumampalataya tayo sa kanyang Anak na si Jesu-Cristo , at magmahalan tayo gaya ng iniutos ni Cristo sa atin .
62003024	Ang sumusunod sa mga utos ng Diyos ay nananatili sa Diyos , at nananatili naman sa kanya ang Diyos . At nalalaman nating nananatili siya sa atin sa pamamagitan ng Espiritung ipinagkaloob niya sa atin .
62004001	Mga minamahal , huwag ninyong paniniwalaan kaagad ang bawat nagsasabing nasa kanila ang Espiritu . Sa halip , subukin muna ninyo sila upang malaman kung talagang mula sa Diyos ang espiritung nasa kanila , sapagkat marami nang huwad na propeta sa mundong ito .
62004002	Ito ang palatandaan na ang Espiritu ng Diyos nga ang nasa kanila : kung ipinapahayag nila na si Jesu-Cristo ay naging tao .
62004003	Kung hindi gayon ang kanilang ipinapahayag tungkol kay Jesus , hindi mula sa Diyos ang espiritung nasa kanila . Ang espiritu ng anti-Cristo ang nasa kanila . Nasabi na sa inyong ito’y darating at ngayon nga’y nasa daigdig na .
62004004	Mga anak , kayo nga’y sa Diyos na at napagtagumpayan na ninyo ang mga huwad na propeta , sapagkat ang Espiritung nasa inyo ay mas makapangyarihan kaysa espiritung nasa mga makasanlibutan .
62004005	Sila’y makasanlibutan , kaya’t mula rin sa sanlibutan ang itinuturo nila , at nakikinig sa kanila ang mga makasanlibutan .
62004006	Ngunit tayo’y sa Diyos . Ang sinumang kumikilala sa Diyos ay nakikinig sa atin ; ngunit hindi nakikinig sa atin ang sinumang hindi sa Diyos . Sa ganito nga natin nakikilala ang Espiritu ng katotohanan at ang espiritu ng kasinungalingan .
62004007	Mga minamahal , mag-ibigan tayo sapagkat mula sa Diyos ang pag-ibig . Ang bawat umiibig ay anak ng Diyos at kumikilala sa Diyos .
62004008	Ang hindi umiibig ay hindi kumikilala sa Diyos , sapagkat ang Diyos ay pag-ibig .
62004009	Inihayag ng Diyos ang kanyang pag-ibig sa atin nang isugo niya sa mundo ang kanyang kaisa-isang Anak upang magkaroon tayo ng buhay sa pamamagitan niya .
62004010	Ito ang pag-ibig : hindi sa inibig natin ang Diyos , kundi tayo ang inibig niya at isinugo niya ang kanyang Anak upang maging handog para mapatawad ang ating mga kasalanan .
62004011	Mga minamahal , dahil ganoon kadakila ang pag-ibig ng Diyos sa atin , dapat din tayong magmahalan .
62004012	Kailanma’y wala pang taong nakakita sa Diyos , ngunit kung tayo’y nag-iibigan , nasa atin ang Diyos at nagiging ganap sa atin ang kanyang pag-ibig .
62004013	Nalalaman nating nananatili tayo sa Diyos at siya naman sa atin , sapagkat pinagkalooban niya tayo ng kanyang Espiritu .
62004014	Nakita namin at pinapatotohanang isinugo ng Ama ang kanyang Anak upang iligtas ang sanlibutan .
62004015	Ang nagpapahayag na si Jesus ang Anak ng Diyos ay nananahan sa Diyos , at ang Diyos nama’y nananahan sa kanya .
62004016	Nalalaman nating tayo’y iniibig ng Diyos at lubos tayong nananalig sa katotohanang ito . Ang Diyos ay pag-ibig . Ang nagpapatuloy na umiibig ay nananatili sa Diyos , at ang Diyos ay nananatili naman sa kanya .
62004017	Ang pag-ibig ay nagiging ganap sa atin kaya’t hindi natin kinatatakutan ang Araw ng Paghuhukom , sapagkat tayo’y tulad ni Cristo , kahit nasa daigdig pang ito .
62004018	Walang kasamang takot ang pag-ibig at pinapawi ng ganap na pag-ibig ang anumang pagkatakot . Hindi pa ganap ang pag-ibig ng sinumang natatakot , sapagkat ang takot ay kaugnay ng parusa .
62004019	Tayo’y umiibig Tayo’y umiibig sa Diyos . sapagkat ang Diyos ang unang umibig sa atin .
62004020	Ang nagsasabing “ Iniibig ko ang Diyos , ” subalit napopoot naman sa kanyang kapatid ay isang sinungaling . Kung ang kapatid na kanyang nakikita ay hindi niya magawang ibigin , paano niya maiibig ang Diyos na hindi niya nakikita ?
62004021	Ito ang utos na ibinigay sa atin ni Cristo : ang umiibig sa Diyos ay dapat ding umibig sa kanyang mga kapatid .
62005001	Kung tayo’y sumasampalataya na si Jesus ang siyang Cristo , tayo nga’y mga anak ng Diyos . At ang sinumang umiibig sa ama ay umiibig din sa anak .
62005002	Ito ang palatandaang iniibig natin ang mga anak ng Diyos : kung iniibig natin ang Diyos at tinutupad ang kanyang mga utos ,
62005003	sapagkat ang tunay na umiibig sa Diyos ang tumutupad ng kanyang mga utos . Hindi naman mahirap sundin ang kanyang mga utos ,
62005004	sapagkat napagtagumpayan na ng mga anak ng Diyos ang sanlibutan ; at nagtatagumpay tayo sa pamamagitan ng pananampalataya .
62005005	Sino ang nagtatagumpay laban sa sanlibutan ? Ang sinumang sumasampalataya na si Jesus ang Anak ng Diyos .
62005006	Si Jesu-Cristo ang naparito sa pamamagitan ng tubig at ng dugo . Hindi sa pamamagitan ng tubig lamang kundi sa pamamagitan ng tubig at dugo . Ang Espiritu ang nagpapatotoo tungkol dito , sapagkat ang Espiritu ay katotohanan .
62005007	Tatlo ang nagpapatotoo : sa langit , ang Ama , ang Salita , at ang Espiritu Santo ; at ang tatlong ito’y iisa . At mayroong tatlong nagpapatotoo sa lupa . ang Espiritu , ang tubig , at ang dugo ; at ang tatlong ito ay nagkakaisa .
62005008	
62005009	Kung pinaniniwalaan natin ang patotoo ng mga tao , higit nating dapat paniwalaan ang patotoo ng Diyos , at ito ang patotoo ng Diyos tungkol sa kanyang Anak .
62005010	Ang sinumang sumasampalataya sa Anak ng Diyos ay naniniwala sa patotoong ito . Ngunit ang Diyos ay ginagawang sinungaling ng sinumang hindi sumampalataya sa Diyos , sapagkat hindi ito naniniwala sa patotoo niya tungkol sa kanyang Anak .
62005011	At ito ang patotoo : ipinagkaloob sa atin ng Diyos ang buhay na walang hanggan at ito’y makakamtan natin sa pamamagitan ng kanyang Anak .
62005012	Ang sinumang pinapanahanan ng Anak ng Diyos ay mayroong buhay na walang hanggan , ngunit ang hindi pinapanahanan ng Anak ng Diyos ay hindi makakaranas ng buhay na walang hanggan .
62005013	Isinusulat ko ito sa inyo upang malaman ninyo na kayong sumasampalataya sa Anak ng Diyos ay may buhay na walang hanggan .
62005014	Hindi tayo nag-aatubiling lumapit sa kanya dahil alam nating ibibigay niya ang anumang hingin natin kung ito’y naaayon sa kanyang kalooban .
62005015	At dahil alam nating pinapakinggan nga niya tayo , alam din nating ibinibigay niya ang bawat hinihiling natin sa kanya .
62005016	Kung makita ninuman na ang kanyang kapatid ay gumagawa ng kasalanang di hahantong sa kamatayan , ipanalangin niya ang kapatid na iyon sa Diyos na magbibigay sa kanya ng bagong buhay . Ito’y para sa mga kapatid na ang kasalanan ay hindi humahantong sa kamatayan . May kasalanang hahantong sa kamatayan , at hindi ko sinasabing idalangin ninyo ang sinumang gumagawa nito .
62005017	Ang lahat ng gawaing di matuwid ay kasalanan , ngunit may kasalanang hindi hahantong sa kamatayan .
62005018	Alam nating ang mga anak ng Diyos ay hindi nagpapatuloy sa pagkakasala , sapagkat iniingatan sila ni Jesu-Cristo , at hindi sila maaaring galawin ng diyablo .
62005019	Alam nating tayo’y mga anak ng Diyos , kahit na ang buong sanlibutan ay nasa kapangyarihan ng diyablo .
62005020	At nalalaman nating naparito na ang Anak ng Diyos at binigyan niya tayo ng pang-unawa upang makilala natin ang tunay na Diyos , at tayo’y nasa tunay na Diyos , sa kanyang Anak na si Jesu-Cristo . Siya ang tunay na Diyos at buhay na walang hanggan .
62005021	Mga anak , lumayo kayo sa mga diyus-diyosan .
63001001	Mula sa isang Matandang pinuno ng iglesya — Para sa minamahal na Ginang at sa kanyang mga anak , na tunay kong minamahal . Hindi lamang ako kundi ang lahat ng nakakaalam ng katotohanan ay nagmamahal sa inyo ,
63001002	sapagkat ang katotohanan ay nasa atin ngayon at magpakailanman .
63001003	Sa pamamagitan ng katotohanan at pag-ibig , ipagkaloob nawa sa atin ng Diyos Ama at ni Jesu-Cristo na Anak niya , ang pagpapala , habag , at kapayapaan .
63001004	Labis kong ikinagagalak na makitang ang ilan sa iyong mga anak ay namumuhay ayon sa katotohanan , alinsunod sa utos ng Ama sa atin .
63001005	At ngayon , minamahal na Ginang , hinihiling ko sa iyo na mag-ibigan tayong lahat . Hindi ito bagong utos kundi isang dating utos na sa simula pa’y nasa atin na .
63001006	Ito ang kahulugan ng pag-ibig na binabanggit ko : mamuhay tayo nang ayon sa mga kalooban ng Diyos . Ito ang utos na ibinigay sa inyo noon pang una : mamuhay kayo sa diwa ng pag-ibig .
63001007	Sapagkat nagkalat sa sanlibutan ang mga mandaraya ! Ayaw nilang kilalanin na si Jesu-Cristo’y naging tao . Ang ganoong mga tao ay mandaraya at laban kay Cristo . anti-Cristo .
63001008	Mag-ingat nga kayo upang huwag mawalang saysay ang aming pinagpaguran , sa halip ay lubusan ninyong makamtan ang gantimpala .
63001009	Ang hindi sumusunod sa katuruan ni Cristo , kundi nagdaragdag pa dito , ay hindi nagpapasakop sa Diyos . Ang sinumang nananatili sa katuruan ni Cristo ay nagpapasakop sa Ama at sa Anak .
63001010	Huwag ninyong tanggapin sa inyong bahay ni batiin ang sinumang dumating sa inyo na may dalang katuruang laban kay Cristo ,
63001011	sapagkat ang bumabati sa kanya ay nagiging kasama niya sa masamang gawain .
63001012	Marami pa sana akong sasabihin sa inyo , ngunit hindi ko na binanggit sa sulat na ito . Sa halip , ako’y umaasang makakapunta diyan at makakausap kayo nang personal upang malubos ang ating kagalakan .
63001013	Kinukumusta ka ng mga anak ng iyong minamahal na kapatid na babae .
64001001	Mula sa isang Matandang pinuno ng iglesya — Para kay Gayo na lubos kong minamahal .
64001002	Mahal kong Gayo , idinadalangin kong ikaw sana’y nasa mabuting kalagayan at malusog ang katawan , tulad ng iyong buhay espirituwal na alam kong nasa mabuting kalagayan .
64001003	Tuwang-tuwa ako nang dumating ang ilang kapatid at ibalitang ikaw ay tapat sa katotohanan at talagang namumuhay ayon dito .
64001004	Wala nang higit na makapagpapaligaya sa akin kundi ang marinig ang balitang namumuhay ayon sa katotohanan ang aking mga anak .
64001005	Mahal kong kaibigan , ang iyong paglilingkod sa mga kapatid kahit sa mga hindi mo kilala ay nagpapatunay na tapat ka .
64001006	May mga nagbabalita sa iglesya rito tungkol sa iyong pag-ibig . Sana’y tulungan mo sila sa kanilang paglalakbay , gaya ng nararapat gawin sa mga lingkod ng Diyos ,
64001007	sapagkat naglalakbay sila sa pangalan ni Cristo at hindi tumatanggap ng anumang tulong sa mga di sumasampalataya sa Diyos .
64001008	Dapat natin silang tulungan upang tayo’y makabahagi sa pagpapalaganap ng katotohanan .
64001009	Sumulat ako sa iglesya subalit hindi binigyang pansin ni Diotrefes ang aking kapangyarihan ; ang hangad niya’y siya ang kilalaning pinuno ninyo .
64001010	Kaya’t pagpunta ko diyan , uungkatin ko ang lahat ng ginawa niya at ang mga kasinungalingang sinabi niya laban sa amin . At hindi pa siya nasiyahan doon ; ayaw niyang tanggapin ang mga kapatiran na dumarating at hinahadlangan pa niya at itinitiwalag sa iglesya ang mga nais tumanggap sa mga iyon .
64001011	Minamahal , huwag mong tularan ang masamang halimbawang ito . Ang tularan mo ay ang mabuti , sapagkat ang gumagawa ng mabuti ay anak ng Diyos ; ang gumagawa ng masama ay hindi pa nakakakilala sa Diyos .
64001012	Mabuti ang sinasabi ng lahat tungkol kay Demetrio , at iyan ay makikita sa kanyang magandang pag-uugali . Iyan din ang aming patotoo , at alam mong totoo ang sinasabi namin .
64001013	Marami pa sana akong sasabihin sa iyo , ngunit hindi ko na binanggit sa sulat na ito .
64001014	Inaasahan kong magkikita tayo at makakapag-usap sa lalong madaling panahon .
64001015	Sumaiyo nawa ang kapayapaan . Kinukumusta ka ng ating mga kaibigan dito . Ikumusta mo rin ako sa lahat ng ating mga kaibigan diyan .
65001001	Mula kay Judas , alipin ni Jesu-Cristo at kapatid ni Santiago — Para sa mga tinawag ng Diyos , mga namumuhay sa pag-ibig ng Diyos Ama at sa pag-iingat ni Jesu-Cristo .
65001002	Sumagana nawa sa inyo ang pagpapala , kapayapaan at pag-ibig .
65001003	Mga minamahal , ang nais ko sanang isulat sa inyo’y ang tungkol sa kaligtasang tinatamasa nating lahat , ngunit nakita kong ang kailangang isulat sa inyo’y isang panawagan na inyong panindigan ang pananampalatayang ipinagkaloob minsan at magpakailanman minsanan . sa mga banal ,
65001004	sapagkat lihim na nakapasok sa inyong samahan ang ilang taong ayaw kumilala sa Diyos . Binabaluktot nila ang aral tungkol sa kagandahang-loob ng Diyos upang mabigyang katuwiran ang kanilang kahalayan . Ayaw nilang kilalanin si Jesu-Cristo , ang ating kaisa-isang Pinuno at Panginoon . Noon pa mang una , sinabi na ng kasulatan ang parusang nakalaan sa kanila .
65001005	Kahit na alam na ninyo ang lahat ng ito , nais ko pa ring ipaalala sa inyo na matapos iligtas ng Panginoon Diyos , Jesus ( Josue ) . ang bansang Israel sa lupain ng Egipto , pinuksa niya ang mga taong hindi nananalig sa kanya .
65001006	Alalahanin din ninyo ang mga anghel na hindi nanatili sa kanilang dating kalagayan at kapangyarihan , sa halip ay iniwan ang kanilang tahanan . Kaya’t sila’y ginapos ng Diyos ng di mapapatid na tanikala at ibinilanggo sa pusod ng kadiliman , hanggang sa sila’y hatulan sa dakilang Araw ng Paghuhukom .
65001007	Alalahanin din ninyo na ang Sodoma at Gomorra at mga karatig-lunsod ay nalulong sa kahalayan at di karaniwang pagnanasa ng laman , kaya’t sila’y pinarusahan sa apoy na di namamatay bilang babala sa lahat .
65001008	Ganyan din ang mga taong ito , dahil sa kanilang mga pangitain ay dinudungisan nila ang nagkakasala sila sa . kanilang sariling katawan , hinahamak nila ang kapangyarihan ng Diyos at nilalait ang mariringal na anghel .
65001009	Kahit si Miguel na pinuno ng mga anghel , nang makipagtalo siya sa diyablo tungkol sa bangkay ni Moises , ay hindi nangahas gumamit ng paglapastangan . Ang tanging sinabi niya ay “ Parusahan ka nawa ng Panginoon ! ”
65001010	Ngunit nilalapastangan ng mga taong ito ang anumang di nila nauunawaan . Sila ay tulad ng mga hayop na ang sinusunod lamang ay ang kanilang damdamin , na siya namang magpapahamak sa kanila .
65001011	Kaawa-awa sila ! Kakila-kilabot ang sasapitin nila sapagkat sumunod sila sa halimbawa ni Cain . Tulad ni Balaam , hindi sila nag-atubiling gumawa ng kamalian dahil lamang sa salapi . Naghimagsik silang tulad ni Korah , kaya’t sila’y namatay ding katulad niya .
65001012	Napakalaking kahihiyan at kasiraang-puri ang sila’y makasama ninyo sa mga salu-salong pangmagkakapatid . Wala silang iniintindi kundi ang kanilang sarili . Para silang mga ulap na tinatangay ng hangin ngunit di nagdadala ng ulan ; mga punongkahoy na binunot na pati ugat at talagang patay na dahil hindi namumunga kahit sa kapanahunan .
65001013	Sila’y mga alon sa dagat na ang bula ay ang kanilang mga gawang kahiya-hiya ; mga ligaw na bituin na nakalaan sa kadiliman magpakailanman .
65001014	Tungkol din sa kanila ang pahayag ni Enoc , na kabilang sa ikapitong salinlahi mula kay Adan . Sinabi niya , “ Tingnan ninyo ! Dumarating na ang Panginoon kasama ang kanyang libu-libong mga anghel
65001015	upang hatulan silang lahat . Paparusahan niya ang lahat ng ayaw kumilala sa Diyos dahil sa kanilang mga kasamaan at paglapastangan sa Diyos ! ”
65001016	Ang mga taong ito’y walang kasiyahan , mapamintas , alipin ng kanilang masasamang nasa , mga mayayabang , at sanay na sanay manloko para makuha ang gusto nila .
65001017	Mga minamahal , alalahanin ninyo ang sinabi ng mga apostol ng ating Panginoong Jesu-Cristo .
65001018	Noon pa’y sinabi na nila sa inyo , “ Sa huling panahon , may lilitaw na mga taong mapanlait at alipin ng masasamang nasa ng laman . ”
65001019	Ito ang mga taong lumilikha ng pagkakabaha-bahagi , mga taong alipin ng kanilang masasamang nasa at hindi pinapanahanan ng Espiritu .
65001020	Ngunit magpakatatag kayo , mga minamahal , sa inyong napakabanal na pananampalataya . Manalangin kayo sa tulong ng Espiritu Santo .
65001021	Manatili kayo sa pag-ibig ng Diyos habang naghihintay kayo sa ating Panginoong Jesu-Cristo na magkakaloob sa inyo ng buhay na walang hanggan dahil sa kanyang habag sa atin .
65001022	Kaawaan Hatulan . ninyo ang mga nag-aalinlangan .
65001023	Agawin ninyo ang mga hahatulan sa apoy ng paghuhukom . Ang iba nama’y kaawaan ninyo nang may halong pag-iingat ; kasuklaman ninyo kahit ang mga damit nilang nadumihan dahil sa kahalayan .
65001024	Sa kanya na makakapag-ingat sa inyo upang hindi kayo magkasala , at makakapagharap sa inyo nang walang kapintasan at may malaking kagalakan sa kanyang kaluwalhatian ,
65001025	sa iisang Diyos na ating Tagapagligtas , sa pamamagitan ni Jesu-Cristo na Panginoon natin , sa kanya ang kapurihan , karangalan , kaluwalhatian at kapangyarihan , mula pa noong una , ngayon at magpakailanman ! Amen .
66001001	Ito ang pahayag na ibinigay ng Diyos kay Jesu-Cristo , at sa pamamagitan ng anghel na kanyang isinugo , kanya namang inihayag kay Juan na alipin niya . Ang layunin ng paghahayag na ito’y ipabatid sa mga alipin ng Diyos ang mga bagay na malapit nang maganap .
66001002	Ito ang patotoo ni Juan sa lahat ng nakita niya tungkol sa mensahe ng Diyos na ipinahayag naman ni Jesu-Cristo .
66001003	Mapalad ang bumabasa ng aklat na ito , ang mga nakikinig sa propesiya nito , at tumutupad sa nasusulat dito ! Sapagkat malapit na itong maganap .
66001004	Mula kay Juan , para sa pitong iglesya sa lalawigan ng Asia . Sumainyo nawa ang pagpapala at kapayapaang mula sa Diyos na siyang nakaraan , kasalukuyan , at darating . Ito’y mula sa pitong espiritung nasa harap ng kanyang trono ,
66001005	at mula kay Jesu-Cristo , ang tapat na saksi , ang panganay na anak , ang unang binuhay mula sa mga patay at pinuno ng mga hari sa lupa . Iniibig niya tayo , at sa pamamagitan ng kanyang dugo ay pinalaya hinugasan . niya tayo sa ating mga kasalanan .
66001006	Ginawa niya tayong isang lahi ng mga pari na naglilingkod sa kanyang Diyos at Ama . Kay Jesu-Cristo ang kapurihan at kapangyarihan magpakailanman ! Amen .
66001007	Tingnan ninyo , dumarating siyang nasa mga alapaap at makikita siya ng lahat , pati ng mga sumibat sa kanyang tagiliran ; tatangis ang lahat ng lipi sa lupa dahil sa kanya . Ganoon nga ang mangyayari . Amen !
66001008	“ Ako ang Alpha at ang Omega , ” ang Simula at ang Huli . sabi ng Panginoong Diyos na Makapangyarihan sa lahat ; Diyos sa kasalukuyan , sa nakaraan , at siyang darating .
66001009	Ako’y si Juan , ang inyong kapatid at kasama sa kapighatian at pagtitiis na nararanasan ng mga kabilang sa kanyang kaharian dahil sa pakikipag-isa kay Jesus . Itinapon ako sa isla ng Patmos sapagkat ipinahayag ko ang salita ng Diyos at ang katotohanang inihayag ni Jesus .
66001010	Noon ay araw ng Panginoon , at habang nasa ilalim ako ng kapangyarihan ng Espiritu Santo , narinig ko mula sa aking likuran ang isang malakas na tinig na parang tunog ng trumpeta .
66001011	Sabi niya , “ Isulat mo ang iyong nakita , at ipadala mo sa pitong iglesya : sa Efeso , Esmirna , Pergamo , Tiatira , Sardis , Filadelfia at Laodicea . ”
66001012	Lumingon ako upang tingnan ang nagsasalita , at nakakita ako ng pitong ilawang ginto .
66001013	Nakatayo sa gitna ng mga ilawan ang isang parang Anak ng Tao na nakadamit ng hanggang sakong , at may gintong pamigkis sa kanyang dibdib .
66001014	Ang kanyang ulo at buhok ay kasimputi ng balahibo ng tupa o ng niyebe , at ang kanyang mga mata’y parang apoy na nagliliyab .
66001015	Kumikinang ang kanyang mga paa na parang tansong pinakintab , at parang rumaragasang tubig ang kanyang tinig .
66001016	May hawak siyang pitong bituin sa kanang kamay , at lumalabas sa kanyang bibig ang isang matalim na tabak na sa magkabila’y may talim . Ang kanyang mukha ay nakakasilaw na parang matinding sikat ng araw .
66001017	Pagkakita ko sa kanya , para akong patay na bumagsak sa kanyang paanan , ngunit ipinatong niya sa akin ang kanyang kanang kamay at sinabi , “ Huwag kang matakot ! Ako ang simula at ang wakas ,
66001018	at ang nabubuhay ! Namatay ako ngunit tingnan mo , ako’y buháy ngayon at mananatiling buháy magpakailanman . Nasa ilalim ng aking kapangyarihan ang kamatayan at ang daigdig ng mga patay .
66001019	Kaya’t isulat mo ang iyong nakita , ang nangyayari ngayon at ang mangyayari pa pagkatapos nito .
66001020	Ito ang kahulugan ng pitong ilawang ginto at ng pitong bituing hawak ko . Ang pitong ilawang ginto ay ang pitong iglesya at ang pitong bituin ay ang mga anghel ng pitong iglesya .
66002001	“ Isulat mo sa anghel ng iglesya sa Efeso : “ Ito ang ipinapasabi ng may hawak ng pitong bituin sa kanyang kanang kamay at lumalakad sa gitna ng pitong ilawang ginto .
66002002	Nalalaman ko ang mga ginagawa mo , ang iyong mga pagpapakahirap at pagtitiyaga . Alam kong hindi mo kinukunsinti ang masasama . Sinubok mo ang mga huwad na apostol , at napatunayan mong sila’y nagsisinungaling .
66002003	Alam ko ring matiyaga ka , nagtiis ng maraming hirap alang-alang sa akin at hindi ka sumuko .
66002004	Subalit may isang bagay na ayaw ko sa iyo : ang pag-ibig mo noong una kang sumampalataya ay nanlalamig na .
66002005	Alalahanin mo ang dati mong kalagayan ; pagsisihan mo at talikuran ang iyong masasamang gawa , at gawin mong muli ang mga ginagawa mo noong una . Kapag hindi ka nagsisi , pupunta ako diyan at aalisin ko sa kinalalagyan ang iyong ilawan .
66002006	Ngunit ito naman ang napupuri ko sa iyo ; kinapopootan mo ring tulad ko ang mga ginagawa ng mga Nicolaita .
66002007	“ Ang lahat ng may pandinig ay makinig sa sinasabi ng Espiritu sa mga iglesya ! “ Ibibigay ko sa magtatagumpay ang karapatang kumain ng bunga ng punongkahoy na nagbibigay-buhay na nasa paraiso ng Diyos . ”
66002008	“ Isulat mo sa anghel ng iglesya sa Esmirna : “ Ito ang ipinapasabi sa iyo ng simula at wakas , ang namatay at muling nabuhay .
66002009	Nalalaman ko ang mga kapighatian na dinaranas mo . Alam kong mahirap ka , ngunit ang totoo’y mayaman ka . Nalalaman ko rin ang mga paninirang-puri sa iyo ng mga hindi tunay na Judio ; ngunit ang totoo , sila’y mga kampon ni Satanas .
66002010	Huwag kang matakot sa mga pag-uusig na malapit mo nang danasin . Makinig ka ! Ipabibilanggo ng diyablo ang ilan sa inyo bilang pagsubok ; magtitiis kayo sa loob ng sampung araw . Manatili kang tapat hanggang kamatayan , at gagantimpalaan kita ng korona ng buhay .
66002011	“ Ang lahat ng may pandinig ay makinig sa sinasabi ng Espiritu sa mga iglesya ! “ Ang magtatagumpay ay hindi makakaranas ng pangalawang kamatayan . ”
66002012	“ Isulat mo sa anghel ng iglesya sa Pergamo : “ Ito ang ipinapasabi ng may hawak ng matalas na tabak na sa magkabila’y may talim .
66002013	Nalalaman ko kung saan ka nakatira , sa lugar na pinaghaharian ni Satanas , ngunit nananatili kang tapat sa akin . Hindi mo tinalikuran ang iyong pananampalataya sa akin kahit noong si Antipas na tapat kong lingkod ay patayin diyan sa kalagitnaan ninyo sa bayang tinitirhan ni Satanas .
66002014	Subalit may hinanakit ako sa iyo : may ilan sa inyo na sumusunod sa katuruan ni Balaam na nagturo kay Balac upang mahikayat ang mga Israelita na magkasala . Kaya’t kumain sila ng mga pagkaing inihandog sa mga diyus-diyosan at nakiapid .
66002015	May ilan din sa inyong sumusunod sa katuruan ng mga Nicolaita .
66002016	Kaya magsisi na kayo’t talikuran ang inyong mga kasalanan ! Kung hindi , pupunta ako diyan sa lalong madaling panahon at pupuksain ko ang mga taong iyon sa pamamagitan ng tabak na lumalabas sa aking bibig .
66002017	“ Ang lahat ng may pandinig ay makinig sa sinasabi ng Espiritu sa mga iglesya ! “ Ang magtatagumpay ay bibigyan ko ng nakatagong manna . Bibigyan ko rin siya ng batong puti na kinasusulatan ng isang bagong pangalan , na walang sinumang nakakaalam maliban sa tatanggap niyon . ”
66002018	“ Isulat mo sa anghel ng iglesya sa Tiatira : “ Ito ang ipinapasabi ng Anak ng Diyos na may mga matang parang apoy na nagliliyab at mga paang kumikinang na parang tansong pinakintab .
66002019	Nalalaman ko ang mga ginagawa mo : ang iyong pag-ibig , katapatan , paglilingkod at pagtitiyaga . Nalalaman kong ang mga ginagawa mo ngayon ay higit kaysa noong una .
66002020	Ngunit ito ang masasabi ko laban sa iyo : pinapayagan mo si Jezebel , ang babaing nagpapanggap na propeta , na turuan at linlangin ang aking mga lingkod upang makiapid at kumain ng pagkaing inihandog sa mga diyus-diyosan .
66002021	Binigyan ko siya ng sapat na panahon upang pagsisihan at talikuran ang kanyang pakikiapid , ngunit ayaw niya .
66002022	Kaya nga magkakasakit siya nang malubha , pati ang mga kasama niya sa pangangalunya . Daranas sila ng matinding kapighatian kung hindi nila pagsisisihan at tatalikuran ang kahalayang ginawa nila sa piling ng babaing iyan .
66002023	Papatayin ko rin ang kanyang mga tagasunod upang malaman ng mga iglesya na ako ang nakakaalam sa puso’t isip ng mga tao . Gagantimpalaan ko ang bawat isa sa inyo ayon sa inyong mga gawa .
66002024	“ Ngunit para sa ibang mga taga-Tiatira , na hindi nakinig sa masasamang katuruan ni Jezebel at hindi natuto ng tinatawag na ‘ malalalim na lihim ni Satanas , ’ ito ang sinasabi ko sa inyo : hindi ko kayo bibigyan ng pasanin ,
66002025	ngunit dapat kayong manatiling tapat sa akin hanggang ako’y dumating .
66002026	Sa magtatagumpay at tutupad ng kalooban ko hanggang wakas , ibibigay ko sa kanya ang pamamahala sa mga bansa .
66002027	Mamamahala siya sa pamamagitan ng tungkod na bakal at dudurugin niya ang mga bansa na parang mga palayok .
66002028	Ibinibigay ko ito kung paanong ibinigay ito sa akin ng Ama . Ibibigay ko rin sa mga magtatagumpay ang bituin sa umaga .
66002029	“ Ang lahat ng may pandinig ay makinig sa sinasabi ng Espiritu sa mga iglesya ! ”
66003001	“ Isulat mo sa anghel ng iglesya sa Sardis : “ Ito ang sinasabi ng nagtataglay ng pitong espiritu ng Diyos at ng pitong bituin . Nalalaman ko ang ginagawa mo ; ipinapalagay kang buháy , ngunit ang totoo , ikaw ay patay .
66003002	Kaya’t gumising ka ! Pag-alabin mo ang mga katangiang nalalabi pa sa iyong buhay upang hindi ito tuluyang mamatay . Nakikita kong hindi pa ganap ang mga nagawa mo sa paningin ng aking Diyos .
66003003	Kaya nga , alalahanin mo ang mga bagay na iyong tinanggap at narinig . Isagawa mo ang mga iyon ; pagsisihan mo’t talikuran ang iyong kasamaan . Kung hindi ka gigising , pupunta ako diyan na gaya ng isang magnanakaw , at hindi mo malalaman ang oras ng aking pagdating .
66003004	“ Ngunit may ilan sa inyo diyan sa Sardis na nag-ingat na mapanatiling malinis ang kanilang damit , kaya’t kasabay ko silang maglalakad na nakasuot ng puti sapagkat sila’y karapat-dapat .
66003005	Ang magtatagumpay ay magdaramit ng puti , at hindi ko kailanman aalisin sa aklat ng buhay ang kanyang pangalan . Kikilalanin ko siya sa harap ng aking Ama at ng kanyang mga anghel .
66003006	“ Ang lahat ng may pandinig ay makinig sa sinasabi ng Espiritu sa mga iglesya ! ”
66003007	“ Isulat mo sa anghel ng iglesya sa Filadelfia : “ Ito ang sinasabi ng banal at mapagkakatiwalaan , ang may hawak ng susi ni David . Walang makakapagsara ng anumang buksan niya , at walang makakapagbukas ng anumang sarhan niya .
66003008	Nalalaman ko ang mga ginagawa mo . Alam kong mahina ka ngunit sinusunod mo ang aking salita , at naging tapat ka sa akin . Kaya’t binuksan ko para sa iyo ang isang pinto na hindi maisasara ninuman .
66003009	Tingnan mo ! Palalapitin ko sa iyo at paluluhurin ang mga kampon ni Satanas na nagpapanggap na mga Judio ngunit hindi naman , at sa halip ay nagsisinungaling . Malalaman nilang minamahal kita .
66003010	Sapagkat nagtiyaga ka gaya ng iniuutos ko sa iyo , iingatan naman kita sa panahon ng pagsubok na darating sa lahat ng tao sa buong daigdig !
66003011	Darating ako sa lalong madaling panahon . Kaya’t ingatan mo ang mga tagubilin ko sa iyo upang hindi maagaw ninuman ang iyong gantimpala .
66003012	Ang magtatagumpay ay gagawin kong isang haligi sa templo ng aking Diyos , at hinding-hindi na siya lalabas doon . Iuukit ko sa kanya ang pangalan ng aking Diyos , at ang pangalan ng kanyang lunsod . Ito ang bagong Jerusalem na bababâ mula sa langit buhat sa aking Diyos . Iuukit ko rin sa kanya ang aking bagong pangalan .
66003013	“ Ang lahat ng may pandinig ay makinig sa sinasabi ng Espiritu sa mga iglesya ! ”
66003014	“ Isulat mo sa anghel ng iglesya sa Laodicea : “ Ito ang sinasabi niya na ang pangalan ay Amen , ang Matapat at Tunay na Saksi , at siyang Pinagmulan ng lahat ng nilalang ng Diyos .
66003015	Nalalaman ko ang mga ginawa mo . Alam kong hindi ka malamig ni mainit man ! Higit na mabuti kung ikaw ay malamig o mainit .
66003016	Ngunit dahil sa ikaw ay maligamgam , hindi mainit ni malamig , isusuka kita !
66003017	Sinasabi mo , ‘ Ako’y mayaman , sagana sa lahat ng bagay at wala nang kailangan pa , ’ ngunit hindi mo nalalamang ikaw ay kawawa , kahabag-habag , mahirap , bulag at hubad .
66003018	Kaya nga , ipinapayo kong bumili ka sa akin ng purong ginto upang ikaw ay maging tunay na mayaman . Bumili ka rin sa akin ng puting damit upang matakpan ang nakakahiya mong kahubaran , at ng gamot na ipapahid sa iyong mata upang ikaw ay makakita .
66003019	Sinasaway ko’t pinapalo ang lahat ng aking minamahal . Kaya’t maging masigasig ka ! Pagsisihan mo’t talikuran ang iyong mga kasalanan .
66003020	Nakatayo ako at kumakatok sa pintuan . Kung diringgin ninuman ang aking tinig at bubuksan ang pinto , papasok ako sa kanyang tahanan at kakain kaming magkasalo .
66003021	Ang magtatagumpay ay uupong katabi ko sa aking trono , tulad ko na nagtagumpay at nakaupo ngayon katabi ng aking Ama sa kanyang trono .
66003022	“ Ang lahat ng may pandinig ay makinig sa sinasabi ng Espiritu sa mga iglesya ! ”
66004001	Pagkatapos kong masaksihan ang mga bagay na ito , nakita ko sa langit ang isang bukás na pinto . At muli kong narinig ang tinig na parang tunog ng isang trumpeta , na ang sabi sa akin , “ Umakyat ka rito , at ipapakita ko sa iyo kung ano pang mga mangyayari pagkatapos nito . ”
66004002	At agad akong napuspos ng kapangyarihan ng Espiritu , at nakita ko sa langit ang isang trono at ang isang nakaupo roon .
66004003	Ang anyo niya’y maningning na parang mahahalagang batong jasper at kornalina . May isang bahagharing nagniningning na parang esmeralda sa palibot ng trono .
66004004	Nakapaligid naman dito ang dalawampu’t apat pang trono na sa bawat isa’y may nakaupong isang pinuno na nakadamit ng puti at may koronang ginto sa ulo .
66004005	Mula sa trono ay gumuguhit ang kidlat , kasabay ng mga ugong at mga kulog . Sa harap ng trono ay may pitong nagniningas na sulo ; ito ang pitong espiritu ng Diyos .
66004006	Sa harap ng trono ay may tila dagat na salamin na sinlinaw ng kristal . Sa apat na panig ng trono ay may apat na buháy na nilalang , na punung-puno ng mga mata sa kanilang harap at likod .
66004007	Ang unang buháy na nilalang ay katulad ng leon ; katulad naman ng baka ang pangalawa ; kamukha ng tao ang pangatlo ; at katulad naman ng agilang lumilipad ang pang-apat .
66004008	Ang bawat isa ay may tig-aanim na pakpak , at punung-puno ng mga mata sa harap at likod . Walang tigil ang kanilang pag-awit araw at gabi , “ Banal , banal , banal , ang Panginoong Diyos na Makapangyarihan sa lahat , ang Diyos ng nakaraan , ng kasalukuyan , at siyang darating . ”
66004009	Tuwing umaawit ng papuri , parangal at pasasalamat ang apat na buháy na nilalang sa nakaupo sa trono , na nabubuhay magpakailanman ,
66004010	ang dalawampu’t apat na pinuno naman ay nagpapatirapa sa harap ng trono at sinasamba ang nakaupo doon , ang nabubuhay magpakailanman . Iniaalay nila ang kanilang korona sa harap ng trono , at sinasabi ,
66004011	“ Aming Panginoon at Diyos ! Karapat-dapat kang tumanggap ng papuri , karangalan , at kapangyarihan ; sapagkat ikaw ang lumalang sa lahat ng bagay , at ayon sa iyong kagustuhan , sila’y nilalang mo at pinapanatili . ”
66005001	Nakita ko sa kanang kamay ng nakaupo sa trono ang isang kasulatan na may sulat ang loob at labas at sinarhan ng pitong selyo .
66005002	At nakita ko rin ang isang makapangyarihang anghel na nagtanong nang malakas , “ Sino ang karapat-dapat na mag-alis sa mga selyo at magbukas sa kasulatan ? ”
66005003	Ngunit wala ni isa man , maging sa langit , maging sa lupa o sa ilalim ng lupa , na makapagbukas o makatingin sa nilalaman niyon .
66005004	Buong kapaitan akong umiyak dahil walang natagpuang karapat-dapat na magbukas at tumingin sa nilalaman niyon .
66005005	Ngunit sinabi sa akin ng isa sa mga pinuno , “ Huwag kang umiyak . Tingnan mo ! Ang Leon mula sa lipi ni Juda , ang anak ni David , ang siyang nagtagumpay at may karapatang mag-alis sa pitong selyo at magbukas sa kasulatang nakarolyo . ”
66005006	Pagkatapos , nakita ko sa pagitan ng mga pinuno at ng tronong napapaligiran ng apat na buháy na nilalang ang isang Korderong nakatayo na parang pinatay na . Ito’y may pitong sungay at pitong mata na siyang pitong espiritu ng Diyos na ipinadala sa buong sanlibutan .
66005007	Lumapit ang Kordero at kinuha ang kasulatan sa kanang kamay ng nakaupo sa trono .
66005008	Nang ito’y kunin niya , nagpatirapa sa harapan ng Kordero ang apat na buháy na nilalang at ang dalawampu’t apat na pinuno . Bawat isa’y may hawak na alpa at may gintong mangkok na puno ng insenso na siyang mga panalangin ng mga banal .
66005009	Inaawit nila ang isang bagong awit : “ Ikaw ang karapat-dapat na kumuha sa kasulatan at sumira sa mga selyo niyon . Sapagkat pinatay ka , at sa pamamagitan ng iyong dugo ay tinubos mo ang mga tao para sa Diyos , mula sa bawat lahi , wika , bayan at bansa .
66005010	Ginawa mo silang isang lahing maharlika at mga pari na itinalaga upang maglingkod sa ating Diyos ; at sila’y maghahari sa lupa . ”
66005011	Tumingin akong muli at narinig ko ang tinig ng milyun-milyon at libu-libong anghel . Sila’y nakapaligid sa trono , sa apat na buháy na nilalang at sa mga pinuno .
66005012	Umaawit sila nang malakas , “ Ang Korderong pinatay ay karapat-dapat tumanggap ng kapangyarihan , kayamanan , karunungan , kalakasan , parangal , papuri at paggalang ! ”
66005013	At narinig kong umaawit ang mga nilikhang nasa langit , nasa lupa , nasa ilalim ng lupa at nasa dagat , lahat ng mga naroroon , “ Ibigay sa nakaupo sa trono , at sa Kordero , ang papuri at karangalan , kaluwalhatian at kapangyarihan , magpakailanman ! ”
66005014	At sumagot ang apat na nilalang na buháy , “ Amen ! ” At nagpatirapa ang mga pinuno at nagsisamba .
66006001	Nakita kong inalis ng Kordero ang una sa pitong selyo , at narinig kong kasinglakas ng kulog na sinabi ng isa sa apat na buháy na nilalang , “ Halika ! ” Humayo ka !
66006002	At nakita ko ang isang kabayong puti na ang nakasakay ay may hawak na pana . Binigyan siya ng korona at siya’y umalis upang patuloy na manakop .
66006003	Inalis ng Kordero ang pangalawang selyo , at narinig kong sinabi ng pangalawang buháy na nilalang , “ Halika ! ” Humayo ka !
66006004	Isa namang kabayong pula ang lumitaw na ang nakasakay ay binigyan ng kapangyarihang magpasimula ng digmaan sa lupa upang magpatayan ang mga tao . Binigyan siya ng isang malaking tabak .
66006005	Inalis ng Kordero ang pangatlong selyo , at narinig kong sinabi ng pangatlong buháy na nilalang , “ Halika ! ” Humayo ka ! Isang kabayong itim ang nakita ko at may hawak na timbangan ang nakasakay dito .
66006006	May narinig akong parang isang tinig na nagmumula sa kinaroroonan ng apat na buháy na nilalang , na nagsabi , “ Isang takal na trigo lamang ang mabibili ng sweldo sa maghapong trabaho at tatlong takal na harina lamang ang mabibili sa ganoon ding halaga . Ngunit huwag mong pinsalain ang langis ng olibo at ang alak ! ”
66006007	Inalis ng Kordero ang pang-apat na selyo , at narinig kong sinabi ng pang-apat na buháy na nilalang , “ Halika ! ”
66006008	At ang nakita ko nama’y isang kabayong may maputlang kulay . Ang pangalan ng nakasakay dito ay Kamatayan , at kasunod niya ang daigdig ng mga patay . Ibinigay sa mga ito ang kapangyarihan sa ikaapat na bahagi ng lupa upang pumatay sa pamamagitan ng digmaan , taggutom , salot , at mababangis na hayop .
66006009	Inalis ng Kordero ang panlimang selyo , at nakita ko sa ilalim ng dambana ang mga kaluluwa ng mga pinatay dahil sa salita ng Diyos at dahil sa matapat na pagsaksi nila rito .
66006010	Ubos-lakas silang sumigaw , “ O Panginoong Makapangyarihan , banal at tapat ! Huwag na po ninyong patagalin ang paghatol at pagpaparusa sa mga taong pumatay sa amin . ”
66006011	Binigyan ng puting kasuotan ang bawat isa sa kanila , at sinabi sa kanilang magpahinga nang kaunti pang panahon , hanggang sa mabuo ang bilang ng kanilang mga kapatid at kasamahan sa paglilingkod kay Cristo , na papatayin ding tulad nila .
66006012	At inalis ng Kordero ang pang-anim na selyo . Lumindol nang malakas , ang araw ay nangitim na parang damit na panluksa at ang buwan ay naging kasimpula ng dugo .
66006013	Nalaglag mula sa langit ang mga bituin , parang mga bubot na bunga ng igos kapag binabayo ng malakas na hangin .
66006014	Naglaho ang langit na parang kasulatang inirolyo , at nawala sa kanilang dating kinalalagyan ang mga bundok at mga pulo .
66006015	Nagtago sa mga yungib na bato ang mga hari sa lupa , ang mga gobernador , ang mga pinuno ng hukbo , ang mayayaman , ang makapangyarihan , at lahat ng tao , alipin man o malaya .
66006016	At sinabi nila sa mga bundok at sa mga bato , “ Tabunan ninyo kami para makubli kami sa mukha ng nakaupo sa trono , at makaiwas sa poot ng Kordero !
66006017	Sapagkat dumating na ang malagim na araw ng pagbubuhos nila ng kanilang poot , at sino ang makakatagal ? ”
66007001	Pagkatapos nito , may nakita naman akong apat na anghel na nakatayo sa apat na sulok ng daigdig . Pinipigil nila ang apat na hangin upang huwag munang umihip sa lupa , sa dagat o sa alinmang punongkahoy .
66007002	At nakita kong umaakyat sa gawing silangan ang isa pang anghel , taglay ang pantatak ng Diyos na buháy . Sumigaw siya sa apat na anghel na binigyan ng Diyos ng kapangyarihang maminsala sa lupa at sa dagat ,
66007003	“ Huwag muna ninyong pinsalain ang lupa , ang dagat o ang mga punongkahoy hangga’t hindi pa natin nalalagyan ng tatak sa noo ang mga lingkod ng ating Diyos . ”
66007004	At sinabi sa akin ang bilang ng mga tinatakan , 144,000 buhat sa labindalawang lipi ng Israel .
66007005	Labindalawang libo mula sa bawat lipi ng Israel : Juda , Reuben , Gad , Aser , Neftali , Manases , Simeon , Levi , Isacar , Zebulun , Jose , at Benjamin .
66007006	
66007007	
66007008	
66007009	Pagkatapos nito’y nakita ko ang napakaraming tao na di kayang bilangin ninuman ! Sila’y mula sa bawat bansa , lahi , bayan , at wika . Nakatayo sila sa harap ng trono at ng Kordero , nakadamit ng puti at may hawak na mga palaspas .
66007010	Sinasabi nila nang malakas , “ Ang kaligtasan ay nagmumula sa Kordero , at sa ating Diyos na nakaluklok sa trono ! ”
66007011	Tumayo ang lahat ng anghel sa palibot ng trono , gayundin ang mga pinuno , at ang apat na nilalang na buháy . Sila’y nagpatirapa sa harap ng trono at sumamba sa Diyos .
66007012	Sinasabi nila , “ Amen ! Sa ating Diyos ang papuri , kaluwalhatian , karunungan , pasasalamat , karangalan , kapangyarihan , at lakas magpakailanman ! Amen . ”
66007013	Tinanong ako ng isa sa mga pinuno , “ Sino ang mga taong nakadamit ng puti , at saan sila nanggaling ? ”
66007014	“ Ginoo , kayo po ang nakakaalam , ” ang sagot ko . At sinabi niya sa akin , “ Sila ang mga nagtagumpay sa gitna ng matinding kapighatian . Nilinis nila at pinaputi sa dugo ng Kordero ang kanilang damit .
66007015	Iyan ang dahilan kung bakit sila ay nasa harap ng trono ng Diyos at naglilingkod sa kanya sa templo araw at gabi . At ang nakaupo sa trono ang siyang kukupkop sa kanila .
66007016	Hindi na sila magugutom ni mauuhaw man ; hindi na rin sila mabibilad sa araw ni mapapaso ng anumang matinding init ,
66007017	sapagkat ang Korderong nasa gitna ng trono ang magiging pastol nila . Sila’y gagabayan niya sa mga bukal ng tubig na nagbibigay-buhay , at papahirin ng Diyos ang bawat luha sa kanilang mga mata . ”
66008001	Nang alisin ng Kordero ang ikapitong selyo , naghari sa langit ang katahimikan sa loob ng halos kalahating oras .
66008002	Pagkatapos nito’y nakita ko ang pitong anghel na nakatayo sa harapan ng Diyos at binigyan ng trumpeta ang bawat isa sa kanila .
66008003	Dumating ang isa pang anghel na may dalang gintong sunugan ng insenso at tumayo naman sa harap ng dambana . Binigyan siya ng maraming insenso upang ihandog sa dambanang ginto na nasa harap ng trono , kalakip ng dalangin ng mga hinirang ng Diyos .
66008004	Mula sa kamay ng anghel ay unti-unting tumaas sa harapan ng Diyos ang usok ng insenso kalakip ng dalangin ng mga hinirang ng Diyos .
66008005	Pagkatapos , ang anghel ay kumuha ng mga baga mula sa dambana , inilagay sa sunugan ng insenso at inihagis sa lupa , at biglang kumulog , nagkaingáy , kumidlat at lumindol .
66008006	At humanda ang pitong anghel upang hipan ang kanilang trumpeta .
66008007	Hinipan ng unang anghel ang kanyang trumpeta at umulan ng yelo at apoy na may kahalong dugo . Nasunog ang ikatlong bahagi ng lupa , ang ikatlong bahagi ng mga punongkahoy at lahat ng sariwang damo .
66008008	Hinipan ng ikalawang anghel ang kanyang trumpeta at bumagsak sa dagat ang isang parang malaking bundok na nasusunog . Naging dugo ang ikatlong bahagi ng dagat ,
66008009	namatay ang ikatlong bahagi ng mga nilalang na naroon at nawasak ang ikatlong bahagi ng mga sasakyang-dagat .
66008010	Hinipan ng ikatlong anghel ang kanyang trumpeta at nahulog mula sa langit ang isang malaking bituing nagliliyab na parang sulo at bumagsak sa ikatlong bahagi ng mga ilog at mga bukal .
66008011	Ang bituin ay tinatawag na Kapaitan . Pumait ang ikatlong bahagi ng tubig , at maraming tao ang namatay pagkainom nito .
66008012	Hinipan ng ikaapat na anghel ang kanyang trumpeta at napinsala ang ikatlong bahagi ng araw , ng buwan , at ng mga bituin , kaya’t nawala ang ikatlong bahagi ng kanilang liwanag . Nagdilim ang ikatlong bahagi ng maghapon , at walang tumanglaw sa ikatlong bahagi ng magdamag .
66008013	Pagkatapos ay nakita ko ang isang agilang lumilipad sa kalawakan , at narinig ko itong sumisigaw , “ Kalagim-lagim ! Talagang kalagim-lagim ang sasapitin ng lahat ng nasa lupa pagtunog ng mga trumpetang hihipan ng tatlo pang anghel ! ”
66009001	Hinipan ng ikalimang anghel ang kanyang trumpeta at nakita kong nahulog sa lupa ang isang bituin ; ibinigay sa bituin ang susi ng banging napakalalim .
66009002	Binuksan ng bituin ang bangin at may lumabas na makapal na usok , tulad ng usok ng malaking hurno , kaya’t nagdilim ang araw at ang himpapawid .
66009003	May naglabasang mga balang mula sa usok at kumalat sa lupa . Binigyan sila ng kakayanang manakit , tulad ng pananakit ng mga alakdan .
66009004	Ipinagbilin sa kanila na huwag sirain ang mga damo , punongkahoy o anumang halaman . Ang mga tao lamang na walang tatak ng Diyos sa noo ang maaari nilang saktan .
66009005	Hindi pinahintulutan ang mga balang na patayin ang mga taong ito , kundi pahirapan lamang sa loob ng limang buwan . Parang kagat ng alakdan ang kirot na dulot ng mga balang na ito .
66009006	Sa loob ng panahong iyon , hahanapin ng mga tao ang kamatayan ngunit hindi ito matatagpuan . Nanaisin nila ang kamatayan ngunit lalayuan sila nito .
66009007	Ang mga balang ay parang mga kabayong handa na sa pakikipagdigma . Sila’y may putong na parang koronang ginto , at parang mukha ng tao ang kanilang mukha .
66009008	Parang buhok ng babae ang kanilang buhok at parang ngipin ng leon ang kanilang mga ngipin .
66009009	Natatakpan ng mga baluting bakal ang kanilang dibdib , at ang pagaspas ng kanilang pakpak ay parang dagundong ng mga karwaheng hila ng mga kabayong lulusob sa labanan .
66009010	Sila ay may buntot na may tulis gaya ng sa alakdan . Nasa buntot nila ang kapangyarihang manakit ng mga tao sa loob ng limang buwan .
66009011	Ang pinuno nila’y ang anghel na bantay sa banging napakalalim . Ang kanyang pangalan sa wikang Hebreo ay Abadon , Pagkawasak . at sa wikang Griego’y Apolion .
66009012	Nakaraan na ang unang lagim ; dalawa pa ang darating .
66009013	Hinipan ng ikaanim na anghel ang kanyang trumpeta at nakarinig ako ng tinig mula sa mga sulok ng gintong dambana na nasa harapan ng Diyos .
66009014	Iniutos nito sa anghel na may trumpeta , “ Kalagan mo ang apat na anghel na nakagapos sa tabi ng malaking Ilog Eufrates . ”
66009015	At pinalaya ang apat na anghel upang patayin nila ang ikatlong bahagi ng sangkatauhan ; talagang inihanda sila para sa oras , araw , buwan at taóng ito .
66009016	Sinabi sa akin na ang bilang ng hukbong nakakabayo ay dalawandaang milyon .
66009017	At nakita ko sa pangitain ang mga kabayo , at ang mga dibdib ng mga sakay nito ay may mapulang baluti na gaya ng apoy , asul na gaya ng safiro , at dilaw na parang asupre . Ang mga ulo ng mga kabayo ay parang ulo ng leon , at ang kanilang bibig ay bumubuga ng apoy , usok at asupre .
66009018	Ang tatlong salot na pumatay sa ikatlong bahagi ng sangkatauhan ay ang apoy , usok at asupre na nagmula sa kanilang bibig .
66009019	Ang kapangyarihan ng mga kabayo’y nasa kanilang mga bibig at nasa kanilang mga buntot na parang ahas at may ulo na siyang ginagamit nila sa pananakit .
66009020	Ang natira sa sangkatauhan na hindi namatay sa mga salot na ito ay hindi nagsisi . Hindi sila tumalikod ni tumigil man sa pagsamba sa mga demonyo at sa mga diyus-diyosang ginawa ng kanilang kamay , mga larawang ginto , pilak , tanso , bato at kahoy , na di nakakakita , nakakarinig o nakakalakad man .
66009021	Ni hindi rin nila pinagsisihan ang kanilang mga pagpatay , pangkukulam , pakikiapid at pagnanakaw .
66010001	Pagkaraan nito , nakita ko ang isa pang makapangyarihang anghel na bumababa mula sa langit . Siya’y nababalot ng ulap at may bahaghari sa kanyang ulunan . Nagniningning na parang araw ang kanyang mukha , at parang mga haliging apoy ang kanyang mga binti .
66010002	May hawak siyang isang maliit na kasulatan na nakabukas . Itinuntong niya sa dagat ang kanyang kanang paa , at sa lupa naman ang kaliwa .
66010003	Sumigaw siya , at ang kanyang tinig ay parang atungal ng leon . Tinugon siya ng dagundong ng pitong kulog .
66010004	Isusulat ko sana ang aking nasaksihan nang matapos ang dagundong . Ngunit narinig ko mula sa langit ang isang tinig na nagsabi , “ Ilihim mo ang sinabi ng pitong kulog , huwag mo nang isulat ! ”
66010005	At itinaas ng anghel na nakita kong nakatuntong sa dagat at sa lupa ang kanyang kanang kamay
66010006	at nanumpa sa pangalan ng Diyos na nabubuhay magpakailanman na siyang lumikha ng langit , lupa , dagat , at ang lahat ng naroroon . Sinabi ng anghel , “ Hindi na magtatagal !
66010007	Sa araw na hipan ng ikapitong anghel ang kanyang trumpeta , isasagawa na ng Diyos ang lihim niyang plano , gaya ng ipinahayag niya sa mga propeta na kanyang mga lingkod . ”
66010008	Pagkatapos ay kinausap akong muli ng tinig na narinig kong nagsasalita mula sa langit , “ Lumapit ka sa anghel na nakatuntong sa dagat at sa lupa , at kunin mo ang hawak niyang kasulatan na nakabukas . ”
66010009	Nilapitan ko nga ang anghel at hiningi ang kasulatan . Sinabi niya sa akin , “ Kunin mo ito at kainin ; mapait iyan sa sikmura , ngunit sa iyong panlasa’y kasingtamis ng pulot-pukyutan . ”
66010010	Inabot ko nga at kinain ang maliit na kasulatan . Matamis nga iyon , parang pulot-pukyutan sa bibig , ngunit nang malunok ko na’y pumait ang aking sikmura .
66010011	At sinabi nila sa akin , “ Kailangang ipahayag mong muli ang mga ipinasasabi ng Diyos tungkol sa mga tao , bansa , wika , at mga hari . ”
66011001	Pagkatapos , binigyan ako ng isang panukat na parang tungkod at sinabi , “ Tumayo ka at sukatin mo ang templo ng Diyos at ang dambana , at bilangin mo ang mga sumasamba roon .
66011002	Ngunit huwag mo nang sukatin ang mga bulwagan sa labas ng templo , sapagkat ibinigay na iyon sa mga taong di-kumikilala sa Diyos . Hindi nila igagalang ang Banal na Lunsod sa loob ng apatnapu’t dalawang buwan .
66011003	Ipadadala ko ang dalawa kong saksi na nakadamit ng sako , at sa loob ng 1,260 araw ay ipahahayag nila ang mensaheng mula sa Diyos . ”
66011004	Ang mga saksing ito ay ang dalawang punong olibo at dalawang ilawang nakatayo sa harap ng Panginoon ng lupa .
66011005	Kapag may nagtangkang manakit sa kanila , magbubuga sila ng apoy at tutupukin ang kanilang mga kaaway . Sa ganoong paraa’y mamamatay ang mga magtatangkang manakit sa kanila .
66011006	May kapangyarihan silang isara ang langit upang hindi umulan sa panahon ng pagpapahayag nila ng mensaheng mula sa Diyos . May kapangyarihan din silang gawing dugo ang tubig , at magpadala ng anumang salot sa lupa tuwing naisin nila .
66011007	Pagkatapos nilang magpatotoo , aahon ang halimaw na nasa bangin at makikipaglaban sa kanila . Matatalo sila at mapapatay ng halimaw ,
66011008	at ang kanilang bangkay ay mahahandusay sa lansangan ng dakilang lunsod , na ang patalinhagang pangalan ay Sodoma o Egipto , kung saan ipinako sa krus ang kanilang Panginoon .
66011009	Sa loob ng tatlo’t kalahating araw , ang kanilang mga bangkay ay panonoorin ng mga tao mula sa iba’t ibang lahi , lipi , wika , at bansa , at hindi papayag ang mga ito na mailibing ang mga bangkay .
66011010	Magagalak ang lahat ng tao sa sanlibutan dahil sa pagkamatay ng dalawang saksi . Magdiriwang sila at magbibigayan ng mga regalo sapagkat ang dalawang propetang iyon ay nagdulot sa kanila ng labis na kahirapan .
66011011	Pagkalipas ng tatlo’t kalahating araw , pumasok sa kanila ang hangin ng Diyos na nagbibigay-buhay at sila’y tumayo , at labis na nasindak ang mga nakakita sa kanila .
66011012	Pagkatapos ay narinig nilang nagsalita ang isang malakas na tinig mula sa langit , “ Umakyat kayo rito ! ” At habang nakatingin ang kanilang mga kaaway , umakyat sila sa langit habang nakasakay sa ulap .
66011013	Nang oras ding iyon ay lumindol nang napakalakas at nawasak ang ikasampung bahagi ng lunsod at pitong libong tao ang namatay . Ang mga natirang tao ay natakot , at niluwalhati nila ang Diyos ng kalangitan .
66011014	Natapos na ang ikalawang lagim , at malapit na ring mangyari ang ikatlo .
66011015	Hinipan ng ikapitong anghel ang kanyang trumpeta at mula sa langit ay may malalakas na tinig na nagsabi , “ Ang paghahari sa sanlibutan ay inilipat na kay Cristo na ating Panginoon . Maghahari siya magpakailanman ! ”
66011016	At ang dalawampu’t apat na matatandang nakaupo sa kani-kanilang trono sa harapan ng Diyos ay nagpatirapa at sumamba sa kanya .
66011017	Sinabi nila , “ Panginoong Diyos na Makapangyarihan sa lahat , Diyos ng kasalukuyan , at ng nakaraan ! Nagpapasalamat kami na ginamit mo ang iyong walang hanggang kapangyarihan at nagpasimula ka nang maghari !
66011018	Nagngingitngit ang mga di-kumikilala sa iyo , dahil dumating na ang panahon ng iyong poot , ang paghatol sa mga patay , at pagbibigay ng gantimpala sa mga propetang lingkod mo , at sa iyong mga hinirang , sa lahat ng may takot sa iyo , dakila man o hamak . Panahon na upang lipulin mo ang mga sumira sa sanlibutan . ”
66011019	At nabuksan ang templo ng Diyos sa langit , at nakita ang Kaban ng Tipan sa loob nito . Pagkatapos ay gumuhit ang kidlat , dumagundong ang kulog , narinig ang malalakas na ingay , lumindol , at umulan ng yelo .
66012001	Kasunod nito’y lumitaw sa langit ang isang kakaibang palatandaan ; isang babaing nadaramtan ng araw at nakatuntong sa buwan : ang ulo niya’y may koronang binubuo ng labindalawang bituin .
66012002	Malapit na siyang manganak kaya’t napapasigaw siya dahil sa matinding hirap .
66012003	Isa pang palatandaan ang lumitaw sa langit : isang pulang dragon na napakalaki . Ito’y may pitong ulo at sampung sungay , at may korona ang bawat ulo .
66012004	Kinaladkad ng kanyang buntot ang ikatlong bahagi ng mga bituin sa langit at inihagis ang mga iyon sa lupa . Pagkatapos , tumayo siya sa paanan ng babaing malapit nang manganak upang lamunin ang sanggol sa sandaling ito’y isilang .
66012005	Ang babae ay nagsilang ng sanggol na lalaki , ngunit may umagaw sa bata at dinala ito sa Diyos , sa kanyang trono . Ang sanggol na ito ang itinakdang maghahari sa lahat ng bansa sa pamamagitan ng tungkod na bakal .
66012006	Ang babae naman ay tumakas papunta sa ilang , sa isang lugar na inihanda ng Diyos para sa kanya , upang maalagaan siya roon sa loob ng 1,260 araw .
66012007	Pagkaraan nito’y nagkaroon ng digmaan sa langit ! Pinamunuan ni Miguel ang kanyang mga anghel sa pakikipaglaban sa dragon at sa mga kampon nito .
66012008	Natalo ang dragon at ang kanyang mga kampon , at pinalayas sila sa langit .
66012009	Itinapon ang dambuhalang dragon , ang matandang ahas na tinatawag na Diyablo at Satanas , na nandaraya sa buong sanlibutan . Itinapon siya sa lupa kasama ang lahat ng kanyang mga kampon .
66012010	At narinig ko ang isang malakas na tinig mula sa langit na nagsasabi , “ Dumating na ang pagliligtas ng Diyos ! Ipinamalas na niya ang kanyang lakas bilang Hari ! Ipinamalas din ni Cristo ang kanyang kapangyarihan ! Sapagkat pinalayas na sa langit ang umuusig araw at gabi sa mga kapatid natin .
66012011	Nagtagumpay ang mga ito laban sa diyablo sa pamamagitan ng dugo ng Kordero at ng kanilang pagsaksi sa katotohanan sapagkat hindi nila pinanghinayangan ang kanilang buhay .
66012012	Kaya’t magalak ang kalangitan at lahat ng naninirahan diyan ! Ngunit kalagim-lagim ang daranasin ninyo , lupa at dagat , sapagkat ang matinding poot ng diyablo ay babagsak sa inyo ! Alam niyang kaunting panahon na lamang ang nalalabi sa kanya . ”
66012013	Nang makita ng dragon na itinapon siya sa lupa , hinabol niya ang babaing nagsilang ng sanggol na lalaki .
66012014	Ngunit ang babae ay binigyan ng mga pakpak ng malaking agila upang makalipad papunta sa ilang . Doon siya itatago sa loob ng tatlo’t kalahating taon upang maligtas sa pananalakay ng ahas .
66012015	Kaya’t ang ahas ay nagbuga ng tubig na parang ilog upang tangayin ang babae .
66012016	Subalit bumuka ang lupa at hinigop ang tubig na ibinuga ng dragon , kaya’t naligtas ang babae .
66012017	Sa galit ng dragon , binalingan niya ang nalalabing lahi ng babae upang digmain . Ito ang mga taong sumusunod sa utos ng Diyos at nananatiling tapat sa katotohanang inihayag ni Jesus .
66013001	At ang dragon ay tumayo At ako’y tumayo . sa dalampasigan . Pagkatapos ay nakita kong umahon sa dagat ang isang halimaw na may pitong ulo at sampung sungay . May korona ang bawat sungay nito at sa bawat ulo ay nakasulat ang mga pangalang isang pangalang . lumalait sa Diyos .
66013002	Ang halimaw ay parang leopardo , ngunit ang mga paa nito’y tulad ng mga paa ng oso , at ang bibig ay parang bunganga ng leon . Ibinigay ng dragon sa halimaw ang kanyang sariling lakas , trono at malawak na kapangyarihan .
66013003	Ang isa sa mga ulo ng halimaw ay parang may sugat na halos ikamatay nito , ngunit ito’y gumaling . Namangha ang buong daigdig sa nangyaring ito , at nagsisunod sila sa halimaw .
66013004	Sinamba ng lahat ng tao ang dragon sapagkat ibinigay nito ang kanyang kapangyarihan sa halimaw . Sinamba rin nila ang halimaw . “ Sino ang makakatulad sa halimaw ? Sino ang makakalaban sa kanya ? ” sabi nila .
66013005	Pinahintulutang magyabang ang halimaw , manlait sa Diyos , at maghari sa loob ng apatnapu’t dalawang buwan .
66013006	Nilait nga niya ang Diyos , ang pangalan ng Diyos , ang tahanan ng Diyos , at ang lahat ng nakatira doon .
66013007	Pinahintulutan din siyang salakayin at gapiin ang mga hinirang ng Diyos , at binigyan siya ng karapatang mamahala sa bawat lahi , lipi , wika , at bansa .
66013008	Sasamba sa kanya ang lahat ng nabubuhay sa ibabaw ng lupa , maliban sa mga taong ang pangalan ay nakasulat sa aklat ng buhay magmula pa nang likhain ang sanlibutan . Ang aklat na ito’y iniingatan ng Korderong pinatay .
66013009	“ Ang lahat ng may pandinig ay makinig !
66013010	Ang sinumang itinakdang mabihag ay mabibihag nga ; ang itinakdang mamatay sa digmaan ay sa digmaan nga mamamatay . Kaya’t kailangang magpakatatag at maging tapat ang mga hinirang ng Diyos . ”
66013011	At nakita ko ang isa pang halimaw na lumitaw sa lupa . May dalawang sungay ito na tulad ng mga sungay ng isang batang tupa , ngunit ang kanyang tinig ay parang tinig ng dragon .
66013012	Ginamit niya ang lahat ng kapangyarihan ng unang halimaw upang ipatupad ang kagustuhan nito . Ang lahat ng tao sa lupa ay pinilit niyang sumamba sa unang halimaw na nasugatan nang malubha ngunit gumaling na .
66013013	Kahanga-hanga ang mga kababalaghang ginawa ng pangalawang halimaw , nagpaulan siya ng apoy mula sa langit , at ito’y nasaksihan ng mga tao .
66013014	Nalinlang niya ang lahat ng tao sa lupa sa pamamagitan ng mga kababalaghang kanyang ginawa sa harapan ng unang halimaw . Nahikayat niya ang mga taong gumawa ng isang larawan ng unang halimaw na nasugatan ng tabak ngunit muling gumaling .
66013015	Ipinahintulot din sa kanya na bigyan niya ng buhay ang larawan ng unang halimaw . Kaya’t nakapagsalita ang larawan at ipinapatay nito ang lahat ng ayaw sumamba sa kanya .
66013016	Sapilitang pinatatakan ng ikalawang halimaw ang lahat ng tao sa kanilang kanang kamay o sa noo , maging sila’y dakila o hamak , mayaman o mahirap , alipin o malaya .
66013017	At walang maaaring magtinda o bumili malibang sila’y may tatak ng pangalan ng halimaw o ng bilang na katumbas niyon .
66013018	Kailangan dito ang karunungan : maaaring malaman ng sinumang matalino ang kahulugan ng bilang ng halimaw , sapagkat ito’y bilang ng isang tao . Ang bilang ay 666 .
66014001	Tumingin ako , at nakita ko ang Kordero na nakatayo sa Bundok ng Zion , kasama ang 144,000 tao . Nakasulat sa kanilang noo ang pangalan ng Kordero at ang pangalan ng kanyang Ama .
66014002	At narinig ko mula sa langit ang isang tinig na sinlakas ng mga alon sa dagat at dagundong ng kulog . Ang tinig na narinig ko’y parang tugtugan ng mga alpa .
66014003	Sila’y umaawit ng isang bagong awit sa harap ng trono , at sa harap ng apat na nilalang na buháy at sa harap ng mga pinuno . Walang makaunawa sa awit na iyon kundi ang 144,000 na tinubos mula sa sanlibutan .
66014004	Ito ang mga lalaking nanatiling malinis at hindi nagkaroon ng anumang kaugnayan sa mga babae . Sumusunod sila sa Kordero saanman siya magpunta . Sila’y tinubos mula sa buong sangkatauhan bilang mga unang handog sa Diyos at sa Kordero .
66014005	Hindi sila nagsinungaling kailanman at wala silang anumang kapintasan .
66014006	Nakita ko rin ang isa pang anghel na lumilipad sa kalawakan , dala ang walang katapusang Magandang Balita upang ipahayag sa mga tao sa lupa , sa lahat ng bansa , lahi , wika , at bayan .
66014007	Sinabi niya nang malakas , “ Matakot kayo sa Diyos at luwalhatiin ninyo siya ! Sapagkat dumating na ang oras ng kanyang paghatol . Sambahin ninyo ang Diyos na lumikha ng langit , lupa , dagat , at mga bukal ng tubig ! ”
66014008	Sumunod naman ang ikalawang anghel na nagsasabi , “ Bumagsak na ! Bumagsak na ang makapangyarihang Babilonia ! Pinainom niya ang lahat ng tao ng alak ng kanyang kahalayan ! ”
66014009	At sumunod sa dalawa ang ikatlong anghel na sumisigaw nang malakas , “ Sinumang sumasamba sa halimaw at sa larawan nito , at nagpatatak sa kanyang noo o sa kamay ,
66014010	ay paiinumin ng Diyos ng alak ng kanyang poot na walang halong ibinuhos sa kopa ng kanyang galit . Pahihirapan sila sa apoy at asupre sa harapan ng mga banal na anghel at ng Kordero .
66014011	Ang usok mula sa apoy na nagpapahirap sa kanila ay mag-aalab magpakailanman . Araw at gabi ay maghihirap nang walang pahinga ang mga sumamba sa halimaw at sa kanyang larawan , at ang mga natatakan ng kanyang pangalan . ”
66014012	Kailangang magpakatatag ang mga hinirang ng Diyos , ang mga sumusunod sa utos ng Diyos at nananatili sa pananampalataya kay Jesus .
66014013	At narinig ko mula sa langit ang isang tinig , na nagsasabi , “ Isulat mo , mula ngayon , mapalad ang naglilingkod sa Panginoon hanggang kamatayan ! ” At sinabi ng Espiritu , “ Totoo nga ! Matatapos na ang kanilang paghihirap sapagkat ang kanilang ginawa ang magpapatunay sa kanilang katapatan . ”
66014014	Tumingin uli ako , at nakita ko naman ang isang puting ulap , at nakaupo rito ang isang kamukha ng Anak ng Tao , may suot na koronang ginto at may hawak na isang matalim na karit .
66014015	Isa pang anghel ang lumabas mula sa templo at malakas na nagsalita sa nakaupo sa ulap , “ Gamitin mo na ang iyong karit , gumapas ka na sapagkat panahon na ; hinog na ang aanihin sa lupa ! ”
66014016	Ginamit nga ng nakaupo sa ulap ang kanyang karit , at ginapas ang dapat anihin sa lupa .
66014017	At isa pang anghel ang nakita kong lumabas mula sa templo sa langit ; may hawak din itong matalim na karit .
66014018	Lumabas naman mula sa dambana ang isa pang anghel . Siya ang namamahala sa apoy sa dambana . Sinabi niya sa anghel na may matalim na karit , “ Gamitin mo na ang iyong karit , at anihin mo ang mga ubas sa lahat ng ubasan sa lupa , sapagkat hinog na ang mga ito ! ”
66014019	Kaya’t ginamit ng anghel ang kanyang karit , inani ang mga ubas , at inihagis sa pisaan . Ang pisaang ito ay larawan ng matinding poot ng Diyos .
66014020	Pinisa sa labas ng bayan ang mga ubas at mula sa pisaan ay bumaha ng dugo . Ang lawak ng baha ay umabot hanggang 300 kilometro , at ang lalim ay sintaas ng sa nguso ng kabayo .
66015001	Nakita ko rin ang isa pang kagila-gilalas na pangitain sa langit : may pitong anghel na may dalang pitong salot . Ito ang mga panghuling salot sapagkat dito matatapos ang poot ng Diyos .
66015002	May nakita akong parang dagat na kristal na nagliliyab . Nakita ko rin ang mga nagtagumpay laban sa halimaw at sa larawan nito , at sa nagtataglay ng bilang na katumbas ng kanyang pangalan . Nakatayo sila sa dagat na kristal , hawak ang mga alpang bigay sa kanila ng Diyos .
66015003	Inaawit nila ang awit ni Moises na lingkod ng Diyos , at ang awit ng Kordero ; “ Panginoong Diyos na Makapangyarihan sa lahat , dakila at kahanga-hanga ang iyong mga gawa ! O Hari ng mga bansa , matuwid at totoo ang iyong mga paraan !
66015004	Sino ang hindi matatakot sa iyo , Panginoon ? Sino ang hindi magpupuri sa iyong pangalan ? Ikaw lamang ang banal ! Lahat ng mga bansa ay lalapit at sasamba sa iyo , sapagkat nakita ng lahat ang matuwid mong mga gawa . ”
66015005	Pagkatapos nito’y nakita ko ring bumukas ang templo sa langit , ang Toldang Tipanan ng Diyos at ng tao .
66015006	Lumabas mula sa templo ang pitong anghel na may dalang pitong salot . Nakasuot sila ng damit na malinis at nakakasilaw sa kaputian na may gintong pamigkis sa dibdib .
66015007	Ibinigay sa kanila ng isa sa apat na nilalang na buháy ang pitong mangkok na ginto na punung-puno ng poot ng Diyos , na siyang nabubuhay magpakailanman .
66015008	Ang templo ay napuno ng usok na nagmumula sa kaluwalhatian at kapangyarihan ng Diyos at walang makapasok sa templo hangga’t hindi natatapos ang pitong salot na dala ng pitong anghel .
66016001	Mula sa templo’y narinig ko ang isang malakas na tinig na nag-uutos sa pitong anghel , “ Lumakad na kayo at ibuhos ninyo sa lupa ang laman ng pitong mangkok ng poot ng Diyos . ”
66016002	At umalis ang unang anghel at ibinuhos sa lupa ang laman ng dala niyang mangkok . Kaya’t nagkaroon ng mahahapdi at nakakapandiring pigsa ang mga taong may tatak ng halimaw at sumamba sa larawan nito .
66016003	Ibinuhos ng ikalawang anghel ang laman ng kanyang mangkok sa dagat . Ang tubig nito ay naging parang dugo ng patay na tao , at namatay ang lahat ng nilikhang nabubuhay sa dagat .
66016004	Ibinuhos naman ng ikatlong anghel ang laman ng kanyang mangkok sa mga ilog at mga bukal , at naging dugo rin ang mga ito .
66016005	At narinig kong sinabi ng anghel na namamahala sa mga tubig , “ Ikaw ang Matuwid , na nabubuhay ngayon at noong una , ang Banal , sapagkat hinatulan mo ang mga bagay na ito .
66016006	Ang mga nagpadanak ng dugo ng mga hinirang ng Diyos at ng mga propeta ay binigyan mo ng dugo upang kanilang inumin . Iyan ang nararapat sa kanila ! ”
66016007	At narinig ko mula sa dambana ang ganitong pananalita , “ Oo , Panginoong Diyos na Makapangyarihan sa lahat , talagang matuwid at tama ang mga hatol mo ! ”
66016008	At ibinuhos din ng ikaapat na anghel ang laman ng dala niyang mangkok sa araw . At ito’y binigyan ng kapangyarihang sunugin ang mga tao sa tindi ng init nito .
66016009	Nasunog nga sila , ngunit sa halip na magsisi at talikuran ang kanilang mga kasalanan at magpuri sa Diyos , nilapastangan pa nila ang pangalan ng Diyos na may kapangyarihang magpadala ng ganoong mga salot .
66016010	Ibinuhos naman ng ikalimang anghel ang laman ng hawak niyang mangkok sa trono ng halimaw , at nagdilim ang kaharian nito . Napakagat-dila sa kirot ang mga tao ,
66016011	at nilapastangan nila ang Diyos dahil sa dinaranas nilang hirap at tinamong mga pigsa . Ngunit hindi rin sila nagsisi at tumalikod sa masasama nilang gawain .
66016012	At ibinuhos ng ikaanim na anghel ang laman ng dala niyang mangkok sa malaking Ilog Eufrates . Natuyo ang ilog at nagkaroon ng landas para sa mga haring mula sa silangan .
66016013	At nakita kong lumalabas mula sa bunganga ng dragon , at ng halimaw , at ng huwad na propeta , ang tatlong karumal-dumal na espiritung mukhang palaka .
66016014	Ang mga ito’y mga espiritu ng mga demonyong gumagawa ng mga kababalaghan . Pinuntahan nila ang lahat ng hari sa daigdig upang tipunin para sa labanan sa dakilang Araw ng Diyos na Makapangyarihan sa lahat .
66016015	“ Makinig kayo ! Ako’y darating na parang magnanakaw ! Mapalad ang nanatiling gising at nakabihis na . Hindi siya lalakad na hubad at di mapapahiya sa harap ng mga tao ! ”
66016016	At ang mga hari ay tinipon ng mga espiritu sa lugar na tinatawag na Armagedon sa wikang Hebreo .
66016017	Pagkatapos nito , ibinuhos ng ikapitong anghel ang laman ng hawak niyang mangkok sa himpapawid . At may nagsalita nang malakas mula sa tronong nasa templo , “ Naganap na ! ”
66016018	Kumidlat , kumulog , at lumindol nang napakalakas . Ito ang pinakamalakas na lindol sa buong kasaysayan ng sangkatauhan .
66016019	Nahati sa tatlong bahagi ang malaking lunsod , at nawasak ang lahat ng lunsod sa buong daigdig . Hindi nga nakaligtas sa parusa ng Diyos ang tanyag na Babilonia . Pinainom siya ng Diyos ng alak mula sa kopa ng kanyang matinding poot .
66016020	Nawala ang lahat ng pulo at gumuho ang lahat ng bundok .
66016021	Umulan ng malalaking tipak ng yelo na tumitimbang ng halos limampung kilo bawat isa , at nabagsakan ang mga tao . At nilapastangan ng mga tao ang Diyos dahil sa nakakapangilabot na salot na dinaranas nila .
66017001	Pagkatapos , ang isa sa pitong anghel na may dalang pitong mangkok ay lumapit sa akin at sinabi niya , “ Halika , ipapakita ko sa iyo kung paano paparusahan ang reyna ng kahalayan na nakaupo sa ibabaw ng maraming ilog .
66017002	Ang mga hari sa lupa ay nakiapid sa babaing ito , at ang lahat ng tao sa sanlibutan ay nilasing niya sa alak ng kanyang kahalayan . ”
66017003	Noon ay nasa ilalim ako ng kapangyarihan ng Espiritu , at inihatid ako ng anghel sa dakong ilang . Nakita ko roon ang isang babaing nakasakay sa isang pulang halimaw . Ang halimaw ay may pitong ulo at sampung sungay . Nakasulat sa buong katawan nito ang lahat ng paglapastangan sa Diyos .
66017004	Ang damit ng babae ay kulay ube at pula . Ang kanyang mga alahas ay ginto , mahahalagang bato at perlas . Hawak niya ang isang gintong kopa na puno ng kanyang kasumpa-sumpang mga gawa at kahiya-hiyang kahalayan .
66017005	Nakasulat sa kanyang noo ang isang pangalang may lihim na kahulugan , “ Ang tanyag na Babilonia , ang ina ng mga nangangalunya at ng lahat ng kahalayan sa lupa . ”
66017006	At nakita kong ang babaing ito’y lasing sa dugo ng mga hinirang at ng mga martir , ang mga pinatay dahil kay Jesus . Nanggilalas ako nang makita ko siya .
66017007	“ Bakit ka nanggilalas ? ” tanong sa akin ng anghel . “ Sasabihin ko sa iyo ang kahulugan ng babae at ng sinasakyan niyang halimaw na may pitong ulo at sampung sungay .
66017008	Ang halimaw na nakita mo ay buháy noong una ngunit patay na ngayon ; muli itong lilitaw buhat sa banging napakalalim at tuluyang mapapahamak . Ang mga taong nabubuhay sa lupa , na ang pangalan ay hindi nakasulat sa aklat ng buhay mula pa nang likhain ang sanlibutan , ay magugulat kapag nakita nila ang halimaw , sapagkat pinatay na siya ngunit muling lilitaw .
66017009	“ Kailangan dito ang pang-unawa at karunungan : ang pitong ulo ay ang pitong bundok na inuupuan ng babae . Inilalarawan din nito ang pitong hari :
66017010	bumagsak na ang lima sa kanila , naghahari pa ang isa , at ang huli ay hindi pa dumarating . Pagdating niya , sandali lamang siyang maghahari .
66017011	At ang halimaw na buháy noong una ngunit ngayo’y wala na ay isa sa pitong hari at siyang magiging ikawalo . Siya ay mapapahamak .
66017012	“ Ang sampung sungay na nakita mo ay sampung haring hindi pa naghahari , ngunit mamamahala silang kasama ng halimaw sa loob ng isang oras .
66017013	Iisa ang layunin ng sampung ito , at ipapailalim nila sa halimaw ang kanilang kapangyarihan at karapatan .
66017014	Makikidigma sila laban sa Kordero ngunit sila’y matatalo nito , sapagkat ito ang Panginoon ng mga panginoon at Hari ng mga hari . Kasama niya sa tagumpay ang kanyang mga tinawag , pinili , at tapat na tagasunod . ”
66017015	Sinabi rin sa akin ng anghel , “ Ang nakita mong mga ilog na kinauupuan ng babae ay mga lahi , mga bansa , at mga wika .
66017016	Ang sampung sungay na nakita mo at ang halimaw ay mapopoot sa reyna ng kahalayan . Aagawin nila ang lahat ng ari-arian nito at iiwanan siyang hubad . Kakainin nila ang kanyang laman at susunugin ang matitira .
66017017	Niloob ng Diyos na sila’y magkaisa at ipailalim nila sa halimaw ang kanilang karapatan at kapangyarihan , hanggang sa maganap ang mga salita ng Diyos .
66017018	Ang babaing nakita mo ay ang tanyag na lunsod na sinusunod ng mga hari sa lupa . ”
66018001	Pagkatapos nito , nakita kong bumababa mula sa langit ang isang anghel na may malaking kapangyarihan . Nagliwanag ang buong daigdig dahil sa kanyang kaluwalhatian .
66018002	Ubos-lakas siyang sumigaw , “ Bumagsak na ! Bumagsak na ang makapangyarihang Babilonia ! Ngayon ay tahanan na lamang siya ng mga demonyo , bilangguan ng masasamang espiritu , ng maruruming ibon at ng marurumi at kasuklam-suklam na mga hayop .
66018003	Sapagkat pinainom niya ng alak ng kanyang kahalayan ang lahat ng bansa . Nakiapid sa kanya ang mga hari sa lupa , at ang mga mangangalakal sa buong daigdig ay yumaman sa kanyang mahalay na pamumuhay . ”
66018004	Narinig ko mula sa langit ang isa pang tinig na nagsasabi , “ Umalis ka sa Babilonia , bayan ko ! Huwag kang makibahagi sa kanyang mga kasalanan , upang hindi ka maparusahang kasama niya !
66018005	Sapagkat abot na hanggang langit ang mga kasalanan niya , at hindi nalilimutan ng Diyos ang kanyang kasamaan .
66018006	Gawin ninyo sa kanya ang ginawa niya sa inyo , gumanti kayo nang higit pa sa kanyang ginawa . Punuin ninyo ang kanyang kopa ng inuming higit na mapait kaysa inihanda niya sa inyo .
66018007	Kung paano siya nagmataas at nagpasasa sa kalayawan , palasapin ninyo siya ng ganoon ding pahirap at kapighatian . Sapagkat lagi niyang sinasabi , ‘ Reyna akong tinatanghal ! Hindi ako biyuda , hindi ako daranas ng kasawian kailanman ! ’
66018008	Dahil dito , sabay-sabay na daragsa sa kanya ang mga salot sa loob ng isang araw : sakit , dalamhati , at taggutom ; at tutupukin siya ng apoy . Sapagkat makapangyarihan ang Panginoong Diyos na humahatol sa kanya . ”
66018009	Tatangis at iiyak ang mga haring nakiapid sa kanya at nagpasasa sa kalayawan sa piling niya , habang tinatanaw nila ang usok ng nasusunog na lunsod .
66018010	Tatayo lang sila sa malayo sapagkat takot silang madamay sa dinaranas niyang parusa . Sasabihin nila , “ Kalagim-lagim ! Kalagim-lagim ang dakilang Babilonia , ang matatag na lunsod ! Sa loob lamang ng isang oras ay naganap ang parusa sa dakila at makapangyarihang lunsod ng Babilonia ! ”
66018011	Dahil sa kanya’y tatangis din at magdadalamhati ang mga mangangalakal sa daigdig , sapagkat wala nang bibili ng kanilang paninda .
66018012	Wala nang bibili ng kanilang mga ginto , pilak , alahas at perlas , mga linen , seda , telang kulay ube at pula , lahat ng uri ng mabangong kahoy , mga kagamitang yari sa pangil ng elepante , mamahaling kahoy , tanso , bakal , at marmol .
66018013	Wala nang bibili ng kanilang sinamon at mga pampalasa , kamanyang , mira at insenso , alak at langis , harina at trigo , mga baka at tupa , mga kabayo at karwahe , mga alipin , at pati buhay ng tao .
66018014	“ Wala na ang lahat ng mga bagay na hinangad mo . Ang lahat ng kayamanan mo , pati na ang iyong kagandahan ay napahamak kasama mo at hindi na masisilayan ng mga tao kailanman ! ”
66018015	Hindi lalapit ang mga mangangalakal na yumaman sa lunsod na iyon sapagkat takot silang madamay sa kanyang paghihirap . Tatangis sila at magdadalamhati .
66018016	Sasabihin nila , “ Nakakapangilabot ang nangyari sa tanyag na lunsod ! Dati’y nadaramtan siya ng lino at telang kulay ube at pula , at napapalamutian ng mga alahas , ginto at perlas !
66018017	Sa loob lamang ng isang oras ay naglahong lahat iyon ! ” Mula sa malayo ay tumanaw ang mga kapitan , mga pasahero , at mga tripulante ng mga sasakyang pandagat , at lahat ng nabubuhay sa pagdaragat ,
66018018	at tinangisan nila ang nasusunog na lunsod habang minamasdan ang usok na nagmumula roon , “ Walang katulad ang katanyagan ng lunsod na iyon ! ”
66018019	Nagsabog sila ng abo sa kanilang ulo at nanangis , “ Kalagim-lagim ! Kalagim-lagim ang nangyari sa dakilang lunsod ! Yumaman ang lahat ng tumigil sa kanyang daungan ! Ngunit sa loob lamang ng isang oras ay nawalan ng kabuluhan ! ”
66018020	Magalak ka , o langit , sa nangyari sa kanya ! Magalak kayo , mga hinirang ng Diyos , mga apostol at mga propeta sapagkat hinatulan na siya ng Diyos dahil sa ginawa niya sa inyo !
66018021	Isang makapangyarihang anghel ang bumuhat ng isang batong sinlaki ng gilingang-bato . Ubos-lakas niyang inihagis iyon sa dagat , at sinabi , “ Ganito ibabagsak ang tanyag na lunsod ng Babilonia , at hindi na siya makikitang muli !
66018022	Hindi na maririnig sa kanya ang tinig ng mga mang-aawit at ang himig ng mga tugtugan ng alpa , plauta at trumpeta ! Wala nang makikita sa kanyang mga dalubhasa at hindi na maririnig ang ingay ng mga gilingan !
66018023	Wala nang kahit isang ilaw na magliliwanag sa kanya . Hindi na maririnig ang masasayang tinig ng mga ikinakasal . Sapagkat naging makapangyarihan sa buong daigdig ang kanyang mangangalakal at dinaya niya ang lahat ng bansa sa pamamagitan ng pangkukulam . ”
66018024	Pinarusahan siya sapagkat pinadanak niya ang dugo ng mga propeta , mga hinirang , at ng lahat ng pinatay sa sanlibutan .
66019001	Pagkatapos nito , narinig ko ang tila sama-samang tinig ng napakaraming tao sa langit na umaawit ng ganito , “ Purihin ang Panginoon ! Ang kaligtasan , ang karangalan at ang kapangyarihan ay tanging sa Diyos lamang !
66019002	Matuwid at tama ang kanyang hatol ! Hinatulan niya ang reyna ng kahalayan na nagpapasamâ sa mga tao sa lupa sa pamamagitan ng kanyang kahalayan . Pinarusahan siya ng Diyos dahil sa pagpatay niya sa mga lingkod ng Panginoon ! ”
66019003	Muli silang umawit , “ Purihin ang Panginoon ! Walang tigil na tataas ang usok na mula sa nasusunog na lunsod ! ”
66019004	Ang dalawampu’t apat na pinuno at ang apat na nilalang na buháy ay nagpatirapa at sumamba sa Diyos na nakaupo sa trono . Sabi nila , “ Amen ! Purihin ang Panginoon ! ”
66019005	May nagsalita mula sa trono , “ Purihin ninyo ang ating Diyos , kayong lahat na mga lingkod niya , dakila o hamak man , kayong may banal na takot sa kanya ! ”
66019006	Pagkatapos ay narinig ko ang parang sama-samang tinig ng napakaraming tao , parang ugong ng malaking talon at dagundong ng mga kulog . Ganito ang sabi ng tinig , “ Purihin ang Panginoon ! Sapagkat naghahari ang Panginoon nating Diyos na Makapangyarihan sa lahat !
66019007	Magalak tayo at magsaya ! Luwalhatiin natin siya sapagkat nalalapit na ang kasal ng Kordero . Nakahanda na ang kasintahang babae ;
66019008	nabihisan na siya ng malinis at puting-puting lino . ” Ang lino ay sagisag ng mabubuting gawa ng mga hinirang ng Diyos .
66019009	At sinabi sa akin ng anghel , “ Isulat mo ito : mapalad ang mga inanyayahan sa kasalan ng Kordero . ” Idinugtong pa niya , “ Ito ay tunay na mga salita ng Diyos . ”
66019010	Nagpatirapa ako sa kanyang paanan upang sambahin siya , ngunit sinabi niya sa akin , “ Huwag ! Ako ma’y alipin ding tulad mo at tulad ng ibang mga mananampalatayang nagpatotoo tungkol kay Jesus . Ang Diyos ang sambahin mo , sapagkat ang katotohanang ipinahayag ni Jesus ay siyang diwa ng lahat ng ipinahayag ng mga propeta ! ”
66019011	Pagkaraan nito’y nabuksan ang langit , at nakita ko ang isang kabayong puti . Ang sakay nito’y tinawag na Tapat at Totoo , sapagkat matuwid siyang humatol at makipagdigma .
66019012	Parang nagliliyab na apoy ang kanyang mga mata , at napuputungan siya ng maraming korona . Nakasulat sa kanyang katawan ang pangalan niya , ngunit siya lamang ang nakakaalam ng kahulugan niyon .
66019013	Puno ng dugo ang kanyang kasuotan at ang tawag sa kanya ay “ Salita ng Diyos . ”
66019014	Sumusunod sa kanya ang mga hukbo ng langit , na nakadamit ng malinis at puting lino at nakasakay rin sa mga kabayong puti .
66019015	May matalim na tabak na lumabas sa kanyang bibig upang gamitin niyang panlupig sa mga bansa . Mamamahala siya sa mga ito sa pamamagitan ng tungkod na bakal at paaagusin mula sa pisaan ng ubas ang alak ng poot ng Diyos na Makapangyarihan sa lahat .
66019016	Nakasulat sa kanyang kasuotan at sa kanyang hita ang ganitong pangalan : “ Hari ng mga hari at Panginoon ng mga panginoon . ”
66019017	Nakita ko naman ang isang anghel na nakatayo sa araw . Tinawag niya ang mga ibon sa himpapawid , “ Halikayo , at magkatipon sa malaking handaan ng Diyos !
66019018	Kainin ninyo ang laman ng mga hari , ng mga kapitan , ng mga kawal , ng mga kabayo at ng kanilang mga sakay . Kainin din ninyo ang laman ng lahat ng tao , alipin at malaya , hamak at dakila ! ”
66019019	At nakita kong nagkatipon ang halimaw at ang mga hari sa lupa , kasama ang kanilang mga hukbo upang kalabanin ang nakasakay sa kabayo at ang hukbo nito .
66019020	Nabihag ang halimaw , gayundin ang huwad na propeta na gumawa ng mga kababalaghan sa harap ng halimaw upang dayain ang mga taong may tanda ng halimaw at sumamba sa larawan nito . Ang halimaw at ang huwad na propeta ay inihagis nang buháy sa lawa ng apoy na nagliliyab sa asupre .
66019021	Ang kanilang mga hukbo ay pinatay sa pamamagitan ng tabak na lumabas sa bibig ng nakasakay sa kabayo . Nabusog nang husto ang mga ibon sa pagkain ng kanilang mga bangkay .
66020001	Pagkatapos nito’y nakita ko ang isang anghel na bumababa mula sa langit , hawak ang isang malaking kadena at ang susi ng bangin na walang kasing-lalim .
66020002	Sinunggaban niya ang dragon , ang matandang ahas na walang iba kundi ang Diyablo o Satanas , at ginapos ito sa loob ng sanlibong taon .
66020003	Ito’y inihagis ng anghel sa bangin na walang kasing-lalim , saka isinara at tinatakan ang pinto nito upang hindi siya makalabas at makapandaya pa sa mga bansa hangga’t hindi natatapos ang sanlibong taon . Pagkatapos nito’y palalayain siya sa loob ng maikling panahon .
66020004	At nakakita ako ng mga trono , at ang mga nakaupo doon ay binigyan ng karapatang humatol . Nakita ko rin ang mga kaluluwa ng mga taong pinugutan dahil sa pagpapatotoo tungkol kay Jesus at sa pagpapahayag ng salita ng Diyos . Hindi sila sumamba sa halimaw ni sa larawan nito , ni tumanggap man ng tatak ng halimaw sa kanilang noo o kamay . Binuhay sila upang magharing kasama ni Cristo sa loob ng sanlibong taon .
66020005	Ito ang unang pagbuhay sa mga patay . Ang iba pang mga patay ay bubuhayin din pagkaraan ng sanlibong taon .
66020006	Mapalad at lubos na pinagpala ang mga nakasama sa unang pagbuhay sa mga patay . Walang kapangyarihan sa kanila ang pangalawang kamatayan ; sila’y magiging mga pari ng Diyos at ni Cristo , at maghahari silang kasama niya sa loob ng sanlibong taon .
66020007	Pagkatapos ng sanlibong taon ay palalayain si Satanas mula sa kanyang pagkabilanggo .
66020008	Lalabas siya at dadayain ang mga bansa sa buong mundo , ang Gog at Magog . Titipunin niya ang mga ito at isasama sa pakikipagdigma . Ang hukbong ito ay magiging sindami ng buhangin sa tabing-dagat .
66020009	Kumalat sila sa buong mundo at pinaligiran ang kampo ng mga hinirang ng Diyos at ang pinakamamahal na lunsod . Ngunit umulan ng apoy mula sa langit at tinupok ang mga kampon ni Satanas .
66020010	At ang Diyablong nandaya sa kanila ay itinapon sa dagat na apoy at asupre na pinagtapunan din sa halimaw at sa huwad na propeta ; magkakasama silang pahihirapan , araw at gabi , magpakailanman .
66020011	Pagkatapos nito’y nakita ko ang isang malaking tronong puti at ang nakaupo doon . Naglaho ang lupa’t langit sa kanyang harapan , at hindi na nakita pang muli .
66020012	Nakita kong nakatayo sa harap ng trono ang mga namatay , maging dakila at hamak , at binuksan ang mga aklat . Binuksan ang isa pang aklat , ang aklat ng buhay . Hinatulan ang mga patay ayon sa kanilang ginawa , batay sa nakasulat sa mga aklat .
66020013	Iniluwa ng dagat ang mga patay na naroroon . Iniluwa din ng Kamatayan at ng daigdig ng mga patay ang mga nakalagak sa kanila . Hinatulan ang lahat ayon sa kanilang mga ginawa .
66020014	Pagkatapos ay itinapon din sa lawa ng apoy ang Kamatayan at ang daigdig ng mga patay . Ang lawa ng apoy ay ang pangalawang kamatayan .
66020015	Itinapon sa lawa ng apoy ang sinumang hindi nakasulat ang pangalan sa aklat ng buhay .
66021001	Pagkatapos nito , nakita ko ang isang bagong langit at isang bagong daigdig . Wala na ang dating langit at daigdig , wala na rin ang dagat .
66021002	At nakita ko ang Banal na Lunsod , ang bagong Jerusalem na bumababa mula sa langit buhat sa Diyos , gaya ng isang babaing ikakasal . Maganda ang bihis at handa na siya sa pagsalubong sa lalaking kanyang mapapangasawa .
66021003	Narinig ko ang isang malakas na tinig mula sa trono , “ Tingnan ninyo , ang tahanan ng Diyos ay nasa piling na ng mga tao ! Maninirahan siyang kasama nila , at sila’y magiging bayan niya . Makakapiling nilang palagi ang Diyos at siya ang magiging Diyos nila .
66021004	At papahirin niya ang bawat luha sa kanilang mga mata . Wala nang kamatayan , dalamhati , pagtangis , at paghihirap sapagkat lumipas na ang dating mga bagay . ”
66021005	Pagkatapos ay sinabi ng nakaupo sa trono , “ Pagmasdan ninyo , binabago ko na ang lahat ng bagay ! ” At sinabi niya sa akin , “ Isulat mo , maaasahan at totoo ang mga salitang ito . ”
66021006	Sinabi pa rin niya sa akin , “ Naganap na ! Ako ang Alpha at ang Omega , ang simula at ang wakas . Ang sinumang nauuhaw ay bibigyan ng tubig na walang bayad na mula sa bukal na nagbibigay-buhay ;
66021007	ito ang makakamtan ng magtatagumpay . At ako’y magiging Diyos niya at siya nama’y magiging anak ko .
66021008	Subalit malagim ang kasasapitan ng mga duwag , ng mga taksil , ng mga nagpapasasa sa kasuklam-suklam na kahalayan , ng mga mamamatay-tao , ng mga nakikiapid , ng mga mangkukulam , ng mga sumasamba sa diyus-diyosan , at lahat ng mga sinungaling . Ang magiging bahagi nila’y sa lawa ng nagliliyab na asupre . Ito ang pangalawang kamatayan . ”
66021009	Ang isa sa pitong anghel na may dalang pitong mangkok na puno ng pitong huling salot ay lumapit sa akin . Sabi niya , “ Halika , at ipapakita ko sa iyo ang babaing mapapangasawa ng Kordero . ”
66021010	Napasailalim ako sa kapangyarihan ng Espiritu , at ako’y dinala ng anghel sa ibabaw ng isang napakataas na bundok . Ipinakita niya sa akin ang Jerusalem , ang Banal na Lunsod , na bumababa mula sa langit buhat sa Diyos .
66021011	Nagliliwanag ito dahil sa kaluwalhatian ng Diyos ; kumikislap na parang batong hiyas , gaya ng jasper , ng diamanteng sinlinaw ng kristal .
66021012	Ang pader nito’y makapal , mataas at may labindalawang pinto , at sa bawat pinto ay may bantay na anghel . Nakasulat sa mga pinto ang pangalan ng labindalawang lipi ng Israel .
66021013	May tatlong pinto ang bawat panig : tatlo sa silangan , tatlo sa timog , tatlo sa hilaga , at tatlo sa kanluran .
66021014	Ang pader ng lunsod ay may labindalawang pundasyon at nakasulat dito ang pangalan ng labindalawang apostol ng Kordero .
66021015	Ang anghel na nagsalita sa akin ay may hawak na gintong panukat upang sukatin ang lunsod , gayundin ang mga pinto at ang pader nito .
66021016	Parisukat ang ayos ng lunsod , kung ano ang haba , ganoon din ang luwang . Sinukat ng anghel ang lunsod , at ang lumabas na sukat ng lunsod ay 2,400 kilometro ang haba at ang luwang , gayundin ang taas .
66021017	Sinukat din niya ang pader at animnapu’t limang metro naman ang taas nito , ayon sa panukat na dala ng anghel .
66021018	Batong jasper ang pader , at ang lunsod ay lantay na gintong kumikinang na parang kristal .
66021019	Ang saligan ng pader ay puno ng lahat ng uri ng mahahalagang bato . Jasper ang una , safiro ang ikalawa , kalsedonia ang ikatlo , esmeralda ang ikaapat ,
66021020	onise ang ikalima , kornalina ang ikaanim , krisolito ang ikapito , berilo ang ikawalo , topaz ang ikasiyam , krisopraso ang ikasampu , hasinto ang ikalabing isa , at amatista ang ikalabindalawa .
66021021	Perlas ang labindalawang pinto , bawat pinto ay yari sa iisang perlas . Purong ginto ang lansangan ng lunsod at kumikinang na parang kristal .
66021022	Napansin ko na walang templo sa lunsod sapagkat ang nagsisilbing templo roon ay ang Panginoong Diyos na Makapangyarihan sa lahat at ang Kordero .
66021023	Hindi na kailangan ang araw o ang buwan upang bigyang liwanag ang lunsod , sapagkat ang kaluwalhatian ng Diyos ang nagbibigay ng liwanag doon ; ang Kordero naman ang siyang ilawan .
66021024	Sa liwanag nito’y lalakad ang lahat ng tao , at dadalhin doon ng mga hari sa lupa ang kanilang kayamanan .
66021025	Mananatiling bukás sa buong maghapon ang mga pinto ng lunsod sapagkat hindi na sasapit doon ang gabi .
66021026	Dadalhin sa lunsod ang yaman at dangal ng mga bansa ,
66021027	ngunit hindi makakapasok doon ang anumang bagay na marumi sa paningin ng Diyos . Ito’y ang mga gumagawa ng masama at ang mga sinungaling . Ang mga tao lamang na ang pangalan ay nakasulat sa aklat ng buhay na iniingatan ng Kordero ang siyang makakapasok sa lunsod .
66022001	Ipinakita rin sa akin ng anghel ang ilog ng tubig na nagbibigay-buhay . Ang tubig nito na sinlinaw ng kristal ay bumubukal mula sa trono ng Diyos at ng Kordero ,
66022002	at umaagos sa gitna ng lansangan ng lunsod . Sa magkabilang panig ng ilog ay may punongkahoy na nagbibigay-buhay . Ang bunga nito’y iba-iba bawat buwan , at nakapagpapagaling naman sa sakit ng mga tao ang mga dahon nito .
66022003	Wala roong makikitang anumang isinumpa ng Diyos . Makikita sa lunsod ang trono ng Diyos at ng Kordero , at sasambahin siya ng kanyang mga lingkod .
66022004	Makikita nila ang kanyang mukha , at masusulat sa kanilang noo ang kanyang pangalan .
66022005	Doo’y wala nang gabi , kaya’t hindi na sila mangangailangan pa ng mga ilaw o ng liwanag ng araw , sapagkat ang Panginoong Diyos ang magiging ilaw nila , at maghahari sila magpakailanman .
66022006	At sinabi sa akin ng anghel , “ Maaasahan at totoo ang mga salitang ito . Ang Panginoong Diyos , na nagkaloob ng kanyang Espiritu sa mga propeta , ang siyang nagsugo sa kanyang anghel upang ihayag sa mga lingkod niya ang mga bagay na magaganap sa lalong madaling panahon . ”
66022007	At sinabi ni Jesus , “ Makinig kayo ! Darating na ako ! Mapalad ang tumutupad sa mga propesiya na nilalaman ng aklat na ito ! ”
66022008	Akong si Juan ang nakarinig at nakakita sa lahat ng ito . Matapos kong marinig at makita ang lahat , ako’y nagpatirapa sa paanan ng anghel na nagpakita sa akin ng mga ito upang siya’y sambahin .
66022009	Ngunit sinabi niya , “ Huwag ! Ako ma’y alipin ding tulad mo , at tulad din ng iyong mga kapatid na propeta at ng lahat ng sumusunod sa mga salita sa aklat na ito . Ang Diyos ang sambahin mo ! ”
66022010	At sinabi rin niya sa akin , “ Huwag mong ililihim ang mga propesiya na nasa aklat na ito , sapagkat malapit nang maganap ang mga ito .
66022011	Magpatuloy sa pagpapakasama ang masasama , magpatuloy sa pagpapakarumi ang marurumi , ngunit ang mabubuti ay magpatuloy sa pagpapakabuti at ang banal sa pagpapakabanal . ”
66022012	At sinabi ni Jesus , “ Makinig kayo ! Darating na ako ! Dala ko ang mga gantimpalang ibibigay sa bawat isa ayon sa kanyang ginawa !
66022013	Ako ang Alpha at ang Omega , ang una at ang huli , ang simula at ang wakas . ”
66022014	Mapapalad ang naglilinis ng kanilang kasuotan sapagkat bibigyan sila ng karapatang pumasok sa lunsod at kumain ng bunga ng punongkahoy na nagbibigay-buhay .
66022015	Subalit maiiwan sa labas ng lunsod ang mga asal-aso , ang mga mangkukulam , ang mga nakikiapid , ang mga mamamatay-tao , ang mga sumasamba sa diyus-diyosan , at ang mga sinungaling sa salita at sa gawa .
66022016	“ Akong si Jesus ang nagsugo sa aking anghel upang ang mga bagay na ito’y ipahayag sa inyo na nasa mga iglesya . Ako’y mula sa angkan ni David ; ako ang maningning na bituin sa umaga . ”
66022017	Sinasabi ng Espiritu at ng babaing ikakasal , “ Halikayo ! ” Lahat ng nakakarinig nito ay magsabi rin , “ Halikayo ! ” Lumapit ang sinumang nauuhaw ; kumuha ang may gusto ng tubig na nagbibigay-buhay ; ito’y walang bayad .
66022018	Akong si Juan ay nagbibigay ng babala sa sinumang makarinig sa mga propesiya na nasa aklat na ito ; ang sinumang magdaragdag sa nilalaman ng aklat na ito ay daragdagan ng Diyos ng parusa ; idaragdag sa kanya ang mga salot na nakasulat dito .
66022019	Ang sinumang mag-alis ng anuman sa mga propesiyang naririto ay aalisan naman ng Diyos ng karapatan sa bunga ng punongkahoy na nagbibigay-buhay at sa Banal na Lunsod na binabanggit dito .
66022020	Sinasabi ng nagpapatotoo sa lahat ng ito , “ Tiyak na nga ! Darating na ako ! ” Sana’y dumating ka na , Panginoong Jesus !
66022021	Nawa’y makamtan ng lahat lahat ng hinirang , mga hinirang . ang pagpapala ng Panginoong Jesus . Amen .
